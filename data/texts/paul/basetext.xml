<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
	xmlns:xsi="http://www.w3.org/2001/XMLSchema-instance"
	xsi:schemaLocation="http://www.tei-c.org/ns/1.0 http://www.tei-c.org/release/xml/tei/custom/schema/xsd/tei_all.xsd">
	<teiHeader>
		<fileDesc>
			<titleStmt>
				<title>Epistles</title>
				<author>Paul</author>
			</titleStmt>
			<editionStmt>
				<p>Clementine Vulgate Project (public domain), based mainly on edition by A. Colunga and L. Turrado (La Editorial Católica, Madrid, 1946) (see http://vulsearch.sourceforge.net).</p>
			</editionStmt>
			<publicationStmt>
				<publisher>Gloss Corpus</publisher>
				<authority>Pádraic Moran</authority>
				<date>2024</date>
				<idno type="URL">http://www.glossing.org/glosscorpus</idno>
				<availability status="free">
					<licence target="https://creativecommons.org/licenses/by-nc-sa/4.0/">
						<p>Creative Commons BY-NC-SA 4.0</p>
					</licence>
				</availability>
			</publicationStmt>
			<notesStmt>
				<note type="short_title">Paul</note>
				<note type="segmentation">Segmented by chapter and verse.</note>
			</notesStmt>
			<sourceDesc>
				<p></p>
			</sourceDesc>
		</fileDesc>
	</teiHeader>
	<text>
		<body>
			<div type="section" n="Rom.">
				<head>ad Romanos</head>
				<ab xml:id="sRom." n="Rom." rend="h1">Epistola B. Pauli Apostoli ad Romanos</ab>
				<ab xml:id="sRom.1.1" n="Rom. 1.1">Paulus, servus Jesu Christi, vocatus Apostolus, segregatus in Evangelium Dei,</ab>
				<ab xml:id="sRom.1.2" n="Rom. 1.2">quod ante promiserat per prophetas suos in Scripturis sanctis</ab>
				<ab xml:id="sRom.1.3" n="Rom. 1.3">de Filio suo, qui factus est ei ex semine David secundum carnem,</ab>
				<ab xml:id="sRom.1.4" n="Rom. 1.4">qui prædestinatus est Filius Dei in virtute secundum spiritum sanctificationis ex resurrectione mortuorum Jesu Christi Domini nostri :</ab>
				<ab xml:id="sRom.1.5" n="Rom. 1.5">per quem accepimus gratiam, et apostolatum ad obediendum fidei in omnibus gentibus pro nomine ejus,</ab>
				<ab xml:id="sRom.1.6" n="Rom. 1.6">in quibus estis et vos vocati Jesu Christi :</ab>
				<ab xml:id="sRom.1.7" n="Rom. 1.7">omnibus qui sunt Romæ, dilectis Dei, vocatis sanctis. Gratia vobis, et pax a Deo Patre nostro, et Domino Jesu Christo.</ab>
				<ab xml:id="sRom.1.8" n="Rom. 1.8">Primum quidem gratias ago Deo meo per Jesum Christum pro omnibus vobis : quia fides vestra annuntiatur in universo mundo.</ab>
				<ab xml:id="sRom.1.9" n="Rom. 1.9">Testis enim mihi est Deus, cui servio in spiritu meo in Evangelio Filii ejus, quod sine intermissione memoriam vestri facio</ab>
				<ab xml:id="sRom.1.10" n="Rom. 1.10">semper in orationibus meis : obsecrans, si quomodo tandem aliquando prosperum iter habeam in voluntate Dei veniendi ad vos.</ab>
				<ab xml:id="sRom.1.11" n="Rom. 1.11">Desidero enim videre vos, ut aliquid impertiar vobis gratiæ spiritualis ad confirmandos vos :</ab>
				<ab xml:id="sRom.1.12" n="Rom. 1.12">id est, simul consolari in vobis per eam quæ invicem est, fidem vestram atque meam.</ab>
				<ab xml:id="sRom.1.13" n="Rom. 1.13">Nolo autem vos ignorare fratres : quia sæpe proposui venire ad vos (et prohibitus sum usque adhuc) ut aliquem fructum habeam et in vobis, sicut et in ceteris gentibus.</ab>
				<ab xml:id="sRom.1.14" n="Rom. 1.14">Græcis ac barbaris, sapientibus, et insipientibus debitor sum :</ab>
				<ab xml:id="sRom.1.15" n="Rom. 1.15">ita (quod in me) promptum est et vobis, qui Romæ estis, evangelizare.</ab>
				<ab xml:id="sRom.1.16" n="Rom. 1.16">Non enim erubesco Evangelium. Virtus enim Dei est in salutem omni credenti, Judæo primum, et Græco.</ab>
				<ab xml:id="sRom.1.17" n="Rom. 1.17">Justitia enim Dei in eo revelatur ex fide in fidem : sicut scriptum est : Justus autem ex fide vivit.</ab>
				<ab xml:id="sRom.1.18" n="Rom. 1.18">Revelatur enim ira Dei de cælo super omnem impietatem, et injustitiam hominum eorum, qui veritatem Dei in injustitia detinent :</ab>
				<ab xml:id="sRom.1.19" n="Rom. 1.19">quia quod notum est Dei, manifestum est in illis. Deus enim illis manifestavit.</ab>
				<ab xml:id="sRom.1.20" n="Rom. 1.20">Invisibilia enim ipsius, a creatura mundi, per ea quæ facta sunt, intellecta, conspiciuntur : sempiterna quoque ejus virtus, et divinitas : ita ut sint inexcusabiles.</ab>
				<ab xml:id="sRom.1.21" n="Rom. 1.21">Quia cum cognovissent Deum, non sicut Deum glorificaverunt, aut gratias egerunt : sed evanuerunt in cogitationibus suis, et obscuratum est insipiens cor eorum :</ab>
				<ab xml:id="sRom.1.22" n="Rom. 1.22">dicentes enim se esse sapientes, stulti facti sunt.</ab>
				<ab xml:id="sRom.1.23" n="Rom. 1.23">Et mutaverunt gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentium.</ab>
				<ab xml:id="sRom.1.24" n="Rom. 1.24">Propter quod tradidit illos Deus in desideria cordis eorum, in immunditiam, ut contumeliis afficiant corpora sua in semetipsis :</ab>
				<ab xml:id="sRom.1.25" n="Rom. 1.25">qui commutaverunt veritatem Dei in mendacium : et coluerunt, et servierunt creaturæ potius quam Creatori, qui est benedictus in sæcula. Amen.</ab>
				<ab xml:id="sRom.1.26" n="Rom. 1.26">Propterea tradidit illos Deus in passiones ignominiæ : nam feminæ eorum immutaverunt naturalem usum in eum usum qui est contra naturam.</ab>
				<ab xml:id="sRom.1.27" n="Rom. 1.27">Similiter autem et masculi, relicto naturali usu feminæ, exarserunt in desideriis suis in invicem, masculi in masculos turpitudinem operantes, et mercedem, quam oportuit, erroris sui in semetipsis recipientes.</ab>
				<ab xml:id="sRom.1.28" n="Rom. 1.28">Et sicut non probaverunt Deum habere in notitia, tradidit illos Deus in reprobum sensum, ut faciant ea quæ non conveniunt,</ab>
				<ab xml:id="sRom.1.29" n="Rom. 1.29">repletos omni iniquitate, malitia, fornicatione, avaritia, nequitia, plenos invidia, homicidio, contentione, dolo, malignitate : susurrones,</ab>
				<ab xml:id="sRom.1.30" n="Rom. 1.30">detractores, Deo odibiles, contumeliosos, superbos, elatos, inventores malorum, parentibus non obedientes,</ab>
				<ab xml:id="sRom.1.31" n="Rom. 1.31">insipientes, incompositos, sine affectione, absque fœdere, sine misericordia.</ab>
				<ab xml:id="sRom.1.32" n="Rom. 1.32">Qui cum justitiam Dei cognovissent, non intellexerunt quoniam qui talia agunt, digni sunt morte : et non solum qui ea faciunt, sed etiam qui consentiunt facientibus.</ab>
				<ab xml:id="sRom.2.1" n="Rom. 2.1">Propter quod inexcusabilis es, o homo omnis qui judicas. In quo enim judicas alterum, teipsum condemnas : eadem enim agis quæ judicas.</ab>
				<ab xml:id="sRom.2.2" n="Rom. 2.2">Scimus enim quoniam judicium Dei est secundum veritatem in eos qui talia agunt.</ab>
				<ab xml:id="sRom.2.3" n="Rom. 2.3">Existimas autem hoc, o homo, qui judicas eos qui talia agunt, et facis ea, quia tu effugies judicium Dei </ab>
				<ab xml:id="sRom.2.4" n="Rom. 2.4">an divitias bonitatis ejus, et patientiæ, et longanimitatis contemnis ? ignoras quoniam benignitas Dei ad pœnitentiam te adducit ?</ab>
				<ab xml:id="sRom.2.5" n="Rom. 2.5">Secundum autem duritiam tuam, et impœnitens cor, thesaurizas tibi iram in die iræ, et revelationis justi judicii Dei,</ab>
				<ab xml:id="sRom.2.6" n="Rom. 2.6">qui reddet unicuique secundum opera ejus :</ab>
				<ab xml:id="sRom.2.7" n="Rom. 2.7">iis quidem qui secundum patientiam boni operis, gloriam, et honorem, et incorruptionem quærunt, vitam æternam :</ab>
				<ab xml:id="sRom.2.8" n="Rom. 2.8">iis autem qui sunt ex contentione, et qui non acquiescunt veritati, credunt autem iniquitati, ira et indignatio.</ab>
				<ab xml:id="sRom.2.9" n="Rom. 2.9">Tribulatio et angustia in omnem animam hominis operantis malum, Judæi primum, et Græci :</ab>
				<ab xml:id="sRom.2.10" n="Rom. 2.10">gloria autem, et honor, et pax omni operanti bonum, Judæo primum, et Græco :</ab>
				<ab xml:id="sRom.2.11" n="Rom. 2.11">non enim est acceptio personarum apud Deum.</ab>
				<ab xml:id="sRom.2.12" n="Rom. 2.12">Quicumque enim sine lege peccaverunt, sine lege peribunt : et quicumque in lege peccaverunt, per legem judicabuntur.</ab>
				<ab xml:id="sRom.2.13" n="Rom. 2.13">Non enim auditores legis justi sunt apud Deum, sed factores legis justificabuntur.</ab>
				<ab xml:id="sRom.2.14" n="Rom. 2.14">Cum autem gentes, quæ legem non habent, naturaliter ea, quæ legis sunt, faciunt, ejusmodi legem non habentes, ipsi sibi sunt lex :</ab>
				<ab xml:id="sRom.2.15" n="Rom. 2.15">qui ostendunt opus legis scriptum in cordibus suis, testimonium reddente illis conscientia ipsorum, et inter se invicem cogitationibus accusantibus, aut etiam defendentibus,</ab>
				<ab xml:id="sRom.2.16" n="Rom. 2.16">in die, cum judicabit Deus occulta hominum, secundum Evangelium meum per Jesum Christum.</ab>
				<ab xml:id="sRom.2.17" n="Rom. 2.17">Si autem tu Judæus cognominaris, et requiescis in lege, et gloriaris in Deo,</ab>
				<ab xml:id="sRom.2.18" n="Rom. 2.18">et nosti voluntatem ejus, et probas utiliora, instructus per legem,</ab>
				<ab xml:id="sRom.2.19" n="Rom. 2.19">confidis teipsum esse ducem cæcorum, lumen eorum qui in tenebris sunt,</ab>
				<ab xml:id="sRom.2.20" n="Rom. 2.20">eruditorem insipientium, magistrum infantium, habentem formam scientiæ, et veritatis in lege.</ab>
				<ab xml:id="sRom.2.21" n="Rom. 2.21">Qui ergo alium doces, teipsum non doces : qui prædicas non furandum, furaris :</ab>
				<ab xml:id="sRom.2.22" n="Rom. 2.22">qui dicis non mœchandum, mœcharis : qui abominaris idola, sacrilegium facis :</ab>
				<ab xml:id="sRom.2.23" n="Rom. 2.23">qui in lege gloriaris, per prævaricationem legis Deum inhonoras.</ab>
				<ab xml:id="sRom.2.24" n="Rom. 2.24">(Nomen enim Dei per vos blasphematur inter gentes, sicut scriptum est.)</ab>
				<ab xml:id="sRom.2.25" n="Rom. 2.25">Circumcisio quidem prodest, si legem observes : si autem prævaricator legis sis, circumcisio tua præputium facta est.</ab>
				<ab xml:id="sRom.2.26" n="Rom. 2.26">Si igitur præputium justitias legis custodiat, nonne præputium illius in circumcisionem reputabitur ?</ab>
				<ab xml:id="sRom.2.27" n="Rom. 2.27">et judicabit id quod ex natura est præputium, legem consummans, te, qui per litteram et circumcisionem prævaricator legis es ?</ab>
				<ab xml:id="sRom.2.28" n="Rom. 2.28">Non enim qui in manifesto, Judæus est : neque quæ in manifesto, in carne, est circumcisio :</ab>
				<ab xml:id="sRom.2.29" n="Rom. 2.29">sed qui in abscondito, Judæus est : et circumcisio cordis in spiritu, non littera : cujus laus non ex hominibus, sed ex Deo est.</ab>
				<ab xml:id="sRom.3.1" n="Rom. 3.1">Quid ergo amplius Judæo est ? aut quæ utilitas circumcisionis ?</ab>
				<ab xml:id="sRom.3.2" n="Rom. 3.2">Multum per omnem modum. Primum quidem quia credita sunt illis eloquia Dei.</ab>
				<ab xml:id="sRom.3.3" n="Rom. 3.3">Quid enim si quidam illorum non crediderunt ? numquid incredulitas illorum fidem Dei evacuabit ? Absit.</ab>
				<ab xml:id="sRom.3.4" n="Rom. 3.4">Est autem Deus verax : omnis autem homo mendax, sicut scriptum est : / Ut justificeris in sermonibus tuis : / et vincas cum judicaris.</ab>
				<ab xml:id="sRom.3.5" n="Rom. 3.5">Si autem iniquitas nostra justitiam Dei commendat, quid dicemus ? Numquid iniquus est Deus, qui infert iram ?</ab>
				<ab xml:id="sRom.3.6" n="Rom. 3.6">secundum hominem dico. Absit. Alioquin quomodo judicabit Deus hunc mundum ?</ab>
				<ab xml:id="sRom.3.7" n="Rom. 3.7">Si enim veritas Dei in meo mendacio abundavit in gloriam ipsius : quid adhuc et ego tamquam peccator judicor ?</ab>
				<ab xml:id="sRom.3.8" n="Rom. 3.8">et non (sicut blasphemamur, et sicut aiunt quidam nos dicere) faciamus mala ut veniant bona : quorum damnatio justa est.</ab>
				<ab xml:id="sRom.3.9" n="Rom. 3.9">Quid ergo ? præcellimus eos ? Nequaquam. Causati enim sumus Judæos et Græcos omnes sub peccato esse,</ab>
				<ab xml:id="sRom.3.10" n="Rom. 3.10">sicut scriptum est : / Quia non est justus quisquam :</ab>
				<ab xml:id="sRom.3.11" n="Rom. 3.11">non est intelligens, non est requirens Deum.</ab>
				<ab xml:id="sRom.3.12" n="Rom. 3.12">Omnes declinaverunt, simul inutiles facti sunt : / non est qui faciat bonum, non est usque ad unum.</ab>
				<ab xml:id="sRom.3.13" n="Rom. 3.13">Sepulchrum patens est guttur eorum, / linguis suis dolose agebant : / venenum aspidum sub labiis eorum :</ab>
				<ab xml:id="sRom.3.14" n="Rom. 3.14">quorum os maledictione, et amaritudine plenum est :</ab>
				<ab xml:id="sRom.3.15" n="Rom. 3.15">veloces pedes eorum ad effundendum sanguinem :</ab>
				<ab xml:id="sRom.3.16" n="Rom. 3.16">contritio et infelicitas in viis eorum :</ab>
				<ab xml:id="sRom.3.17" n="Rom. 3.17">et viam pacis non cognoverunt :</ab>
				<ab xml:id="sRom.3.18" n="Rom. 3.18">non est timor Dei ante oculos eorum.</ab>
				<ab xml:id="sRom.3.19" n="Rom. 3.19">Scimus autem quoniam quæcumque lex loquitur, iis, qui in lege sunt, loquitur : ut omne os obstruatur, et subditus fiat omnis mundus Deo :</ab>
				<ab xml:id="sRom.3.20" n="Rom. 3.20">quia ex operibus legis non justificabitur omnis caro coram illo. Per legem enim cognitio peccati.</ab>
				<ab xml:id="sRom.3.21" n="Rom. 3.21">Nunc autem sine lege justitia Dei manifestata est : testificata a lege et prophetis.</ab>
				<ab xml:id="sRom.3.22" n="Rom. 3.22">Justitia autem Dei per fidem Jesu Christi in omnes et super omnes qui credunt in eum : non enim est distinctio :</ab>
				<ab xml:id="sRom.3.23" n="Rom. 3.23">omnes enim peccaverunt, et egent gloria Dei.</ab>
				<ab xml:id="sRom.3.24" n="Rom. 3.24">Justificati gratis per gratiam ipsius, per redemptionem quæ est in Christo Jesu,</ab>
				<ab xml:id="sRom.3.25" n="Rom. 3.25">quem proposuit Deus propitiationem per fidem in sanguine ipsius, ad ostensionem justitiæ suæ propter remissionem præcedentium delictorum</ab>
				<ab xml:id="sRom.3.26" n="Rom. 3.26">in sustentatione Dei, ad ostensionem justitiæ ejus in hoc tempore : ut sit ipse justus, et justificans eum, qui est ex fide Jesu Christi.</ab>
				<ab xml:id="sRom.3.27" n="Rom. 3.27">Ubi est ergo gloriatio tua ? Exclusa est. Per quam legem ? Factorum ? Non : sed per legem fidei.</ab>
				<ab xml:id="sRom.3.28" n="Rom. 3.28">Arbitramur enim justificari hominem per fidem sine operibus legis.</ab>
				<ab xml:id="sRom.3.29" n="Rom. 3.29">An Judæorum Deus tantum ? nonne et gentium ? Immo et gentium :</ab>
				<ab xml:id="sRom.3.30" n="Rom. 3.30">quoniam quidem unus est Deus, qui justificat circumcisionem ex fide, et præputium per fidem.</ab>
				<ab xml:id="sRom.3.31" n="Rom. 3.31">Legem ergo destruimus per fidem ? Absit : sed legem statuimus.</ab>
				<ab xml:id="sRom.4.1" n="Rom. 4.1">Quid ergo dicemus invenisse Abraham patrem nostrum secundum carnem ?</ab>
				<ab xml:id="sRom.4.2" n="Rom. 4.2">Si enim Abraham ex operibus justificatus est, habet gloriam, sed non apud Deum</ab>
				<ab xml:id="sRom.4.3" n="Rom. 4.3">Quid enim dicit Scriptura ? Credidit Abraham Deo, et reputatum est illi ad justitiam.</ab>
				<ab xml:id="sRom.4.4" n="Rom. 4.4">Ei autem qui operatur, merces non imputatur secundum gratiam, sed secundum debitum.</ab>
				<ab xml:id="sRom.4.5" n="Rom. 4.5">Ei vero qui non operatur, credenti autem in eum, qui justificat impium, reputatur fides ejus ad justitiam secundum propositum gratiæ Dei.</ab>
				<ab xml:id="sRom.4.6" n="Rom. 4.6">Sicut et David dicit beatitudinem hominis, cui Deus accepto fert justitiam sine operibus :</ab>
				<ab xml:id="sRom.4.7" n="Rom. 4.7">Beati, quorum remissæ sunt iniquitates, / et quorum tecta sunt peccata.</ab>
				<ab xml:id="sRom.4.8" n="Rom. 4.8">Beatus vir, cui non imputavit Dominus peccatum.</ab>
				<ab xml:id="sRom.4.9" n="Rom. 4.9">Beatitudo ergo hæc in circumcisione tantum manet, an etiam in præputio ? Dicimus enim quia reputata est Abrahæ fides ad justitiam.</ab>
				<ab xml:id="sRom.4.10" n="Rom. 4.10">Quomodo ergo reputata est ? in circumcisione, an in præputio ? Non in circumcisione, sed in præputio.</ab>
				<ab xml:id="sRom.4.11" n="Rom. 4.11">Et signum accepit circumcisionis, signaculum justitiæ fidei, quæ est in præputio : ut sit pater omnium credentium per præputium, ut reputetur et illis ad justitiam :</ab>
				<ab xml:id="sRom.4.12" n="Rom. 4.12">et sit pater circumcisionis non iis tantum, qui sunt ex circumcisione, sed et iis qui sectantur vestigia fidei, quæ est in præputio patris nostri Abrahæ.</ab>
				<ab xml:id="sRom.4.13" n="Rom. 4.13">Non enim per legem promissio Abrahæ, aut semini ejus ut hæres esset mundi : sed per justitiam fidei.</ab>
				<ab xml:id="sRom.4.14" n="Rom. 4.14">Si enim qui ex lege, hæredes sunt : exinanita est fides, abolita est promissio.</ab>
				<ab xml:id="sRom.4.15" n="Rom. 4.15">Lex enim iram operatur. Ubi enim non est lex, nec prævaricatio.</ab>
				<ab xml:id="sRom.4.16" n="Rom. 4.16">Ideo ex fide, ut secundum gratiam firma sit promissio omni semini, non ei qui ex lege est solum, sed et ei qui ex fide est Abrahæ, qui pater est omnium nostrum</ab>
				<ab xml:id="sRom.4.17" n="Rom. 4.17">(sicut scriptum est : Quia patrem multarum gentium posui te) ante Deum, cui credidit, qui vivificat mortuos, et vocat ea quæ non sunt, tamquam ea quæ sunt :</ab>
				<ab xml:id="sRom.4.18" n="Rom. 4.18">qui contra spem in spem credidit, ut fieret pater multarum gentium secundum quod dictum est ei : Sic erit semen tuum.</ab>
				<ab xml:id="sRom.4.19" n="Rom. 4.19">Et non infirmatus est fide, nec consideravit corpus suum emortuum, cum jam fere centum esset annorum, et emortuam vulvam Saræ.</ab>
				<ab xml:id="sRom.4.20" n="Rom. 4.20">In repromissione etiam Dei non hæsitavit diffidentia, sed confortatus est fide, dans gloriam Deo :</ab>
				<ab xml:id="sRom.4.21" n="Rom. 4.21">plenissime sciens, quia quæcumque promisit, potens est et facere.</ab>
				<ab xml:id="sRom.4.22" n="Rom. 4.22">Ideo et reputatum est illi ad justitiam.</ab>
				<ab xml:id="sRom.4.23" n="Rom. 4.23">Non est autem scriptum tantum propter ipsum quia reputatum est illi ad justitiam :</ab>
				<ab xml:id="sRom.4.24" n="Rom. 4.24">sed et propter nos, quibus reputabitur credentibus in eum, qui suscitavit Jesum Christum Dominum nostrum a mortuis,</ab>
				<ab xml:id="sRom.4.25" n="Rom. 4.25">qui traditus est propter delicta nostra, et resurrexit propter justificationem nostram.</ab>
				<ab xml:id="sRom.5.1" n="Rom. 5.1">Justificati ergo ex fide, pacem habeamus ad Deum per Dominum nostrum Jesum Christum :</ab>
				<ab xml:id="sRom.5.2" n="Rom. 5.2">per quem et habemus accessum per fidem in gratiam istam, in qua stamus, et gloriamur in spe gloriæ filiorum Dei.</ab>
				<ab xml:id="sRom.5.3" n="Rom. 5.3">Non solum autem, sed et gloriamur in tribulationibus : scientes quod tribulatio patientiam operatur :</ab>
				<ab xml:id="sRom.5.4" n="Rom. 5.4">patientia autem probationem, probatio vero spem,</ab>
				<ab xml:id="sRom.5.5" n="Rom. 5.5">spes autem non confundit : quia caritas Dei diffusa est in cordibus nostris per Spiritum Sanctum, qui datus est nobis.</ab>
				<ab xml:id="sRom.5.6" n="Rom. 5.6">Ut quid enim Christus, cum adhuc infirmi essemus, secundum tempus, pro impiis mortuus est ?</ab>
				<ab xml:id="sRom.5.7" n="Rom. 5.7">vix enim pro justo quis moritur : nam pro bono forsitan quis audeat mori</ab>
				<ab xml:id="sRom.5.8" n="Rom. 5.8">Commendat autem caritatem suam Deus in nobis : quoniam cum adhuc peccatores essemus, secundum tempus,</ab>
				<ab xml:id="sRom.5.9" n="Rom. 5.9">Christus pro nobis mortuus est : multo igitur magis nunc justificati in sanguine ipsius, salvi erimus ab ira per ipsum.</ab>
				<ab xml:id="sRom.5.10" n="Rom. 5.10">Si enim cum inimici essemus, reconciliati sumus Deo per mortem filii ejus : multo magis reconciliati, salvi erimus in vita ipsius.</ab>
				<ab xml:id="sRom.5.11" n="Rom. 5.11">Non solum autem : sed et gloriamur in Deo per Dominum nostrum Jesum Christum, per quem nunc reconciliationem accepimus.</ab>
				<ab xml:id="sRom.5.12" n="Rom. 5.12">Propterea sicut per unum hominem peccatum in hunc mundum intravit, et per peccatum mors, et ita in omnes homines mors pertransiit, in quo omnes peccaverunt</ab>
				<ab xml:id="sRom.5.13" n="Rom. 5.13">Usque ad legem enim peccatum erat in mundo : peccatum autem non imputabatur, cum lex non esset.</ab>
				<ab xml:id="sRom.5.14" n="Rom. 5.14">Sed regnavit mors ab Adam usque ad Moysen etiam in eos qui non peccaverunt in similitudinem prævaricationis Adæ, qui est forma futuri.</ab>
				<ab xml:id="sRom.5.15" n="Rom. 5.15">Sed non sicut delictum, ita et donum : si enim unius delicto multi mortui sunt : multo magis gratia Dei et donum in gratia unius hominis Jesu Christi in plures abundavit.</ab>
				<ab xml:id="sRom.5.16" n="Rom. 5.16">Et non sicut per unum peccatum, ita et donum. Nam judicium quidem ex uno in condemnationem : gratia autem ex multis delictis in justificationem.</ab>
				<ab xml:id="sRom.5.17" n="Rom. 5.17">Si enim unius delicto mors regnavit per unum : multo magis abundantiam gratiæ, et donationis, et justitiæ accipientes, in vita regnabunt per unum Jesum Christum.</ab>
				<ab xml:id="sRom.5.18" n="Rom. 5.18">Igitur sicut per unius delictum in omnes homines in condemnationem : sic et per unius justitiam in omnes homines in justificationem vitæ.</ab>
				<ab xml:id="sRom.5.19" n="Rom. 5.19">Sicut enim per inobedientiam unius hominis, peccatores constituti sunt multi : ita et per unius obeditionem, justi constituentur multi.</ab>
				<ab xml:id="sRom.5.20" n="Rom. 5.20">Lex autem subintravit ut abundaret delictum. Ubi autem abundavit delictum, superabundavit gratia :</ab>
				<ab xml:id="sRom.5.21" n="Rom. 5.21">ut sicut regnavit peccatum in mortem : ita et gratia regnet per justitiam in vitam æternam, per Jesum Christum Dominum nostrum.</ab>
				<ab xml:id="sRom.6.1" n="Rom. 6.1">Quid ergo dicemus ? permanebimus in peccato ut gratia abundet ?</ab>
				<ab xml:id="sRom.6.2" n="Rom. 6.2">Absit. Qui enim mortui sumus peccato, quomodo adhuc vivemus in illo ?</ab>
				<ab xml:id="sRom.6.3" n="Rom. 6.3">an ignoratis quia quicumque baptizati sumus in Christo Jesu, in morte ipsius baptizati sumus ?</ab>
				<ab xml:id="sRom.6.4" n="Rom. 6.4">Consepulti enim sumus cum illo per baptismum in mortem : ut quomodo Christus surrexit a mortuis per gloriam Patris, ita et nos in novitate vitæ ambulemus.</ab>
				<ab xml:id="sRom.6.5" n="Rom. 6.5">Si enim complantati facti sumus similitudini mortis ejus : simul et resurrectionis erimus</ab>
				<ab xml:id="sRom.6.6" n="Rom. 6.6">Hoc scientes, quia vetus homo noster simul crucifixus est, ut destruatur corpus peccati, et ultra non serviamus peccato.</ab>
				<ab xml:id="sRom.6.7" n="Rom. 6.7">Qui enim mortuus est, justificatus est a peccato.</ab>
				<ab xml:id="sRom.6.8" n="Rom. 6.8">Si autem mortui sumus cum Christo, credimus quia simul etiam vivemus cum Christo,</ab>
				<ab xml:id="sRom.6.9" n="Rom. 6.9">scientes quod Christus resurgens ex mortuis jam non moritur : mors illi ultra non dominabitur.</ab>
				<ab xml:id="sRom.6.10" n="Rom. 6.10">Quod enim mortuus est peccato, mortuus est semel : quod autem vivit, vivit Deo.</ab>
				<ab xml:id="sRom.6.11" n="Rom. 6.11">Ita et vos existimate vos mortuos quidem esse peccato, viventes autem Deo, in Christo Jesu Domino nostro.</ab>
				<ab xml:id="sRom.6.12" n="Rom. 6.12">Non ergo regnet peccatum in vestro mortal1 Cor.ore ut obediatis concupiscentiis ejus.</ab>
				<ab xml:id="sRom.6.13" n="Rom. 6.13">Sed neque exhibeatis membra vestra arma iniquitatis peccato : sed exhibete vos Deo, tamquam ex mortuis viventes : et membra vestra arma justitiæ Deo.</ab>
				<ab xml:id="sRom.6.14" n="Rom. 6.14">Peccatum enim vobis non dominabitur : non enim sub lege estis, sed sub gratia.</ab>
				<ab xml:id="sRom.6.15" n="Rom. 6.15">Quid ergo ? peccabimus, quoniam non sumus sub lege, sed sub gratia ? Absit.</ab>
				<ab xml:id="sRom.6.16" n="Rom. 6.16">Nescitis quoniam cui exhibetis vos servos ad obediendum, servi estis ejus, cui obeditis, sive peccati ad mortem, sive obeditionis ad justitiam ?</ab>
				<ab xml:id="sRom.6.17" n="Rom. 6.17">Gratias autem Deo quod fuistis servi peccati, obedistis autem ex corde in eam formam doctrinæ, in quam traditi estis.</ab>
				<ab xml:id="sRom.6.18" n="Rom. 6.18">Liberati autem a peccato, servi facti estis justitiæ.</ab>
				<ab xml:id="sRom.6.19" n="Rom. 6.19">Humanum dico, propter infirmitatem carnis vestræ : sicut enim exhibuistis membra vestra servire immunditiæ, et iniquitati ad iniquitatem, ita nunc exhibete membra vestra servire justitiæ in sanctificationem.</ab>
				<ab xml:id="sRom.6.20" n="Rom. 6.20">Cum enim servi essetis peccati, liberi fuistis justitiæ</ab>
				<ab xml:id="sRom.6.21" n="Rom. 6.21">Quem ergo fructum habuistis tunc in illis, in quibus nunc erubescitis ? nam finis illorum mors est.</ab>
				<ab xml:id="sRom.6.22" n="Rom. 6.22">Nunc vero liberati a peccato, servi autem facti Deo, habetis fructum vestrum in sanctificationem, finem vero vitam æternam.</ab>
				<ab xml:id="sRom.6.23" n="Rom. 6.23">Stipendia enim peccati, mors. Gratia autem Dei, vita æterna, in Christo Jesu Domino nostro.</ab>
				<ab xml:id="sRom.7.1" n="Rom. 7.1">An ignoratis, fratres (scientibus enim legem loquor), quia lex in homine dominatur quanto tempore vivit ?</ab>
				<ab xml:id="sRom.7.2" n="Rom. 7.2">Nam quæ sub viro est mulier, vivente viro, alligata est legi : si autem mortuus fuerit vir ejus, soluta est a lege viri.</ab>
				<ab xml:id="sRom.7.3" n="Rom. 7.3">Igitur, vivente viro, vocabitur adultera si fuerit cum alio viro : si autem mortuus fuerit vir ejus, liberata est a lege viri, ut non sit adultera si fuerit cum alio viro.</ab>
				<ab xml:id="sRom.7.4" n="Rom. 7.4">Itaque fratres mei, et vos mortificati estis legi per corpus Christi : ut sitis alterius, qui ex mortuis resurrexit, ut fructificemus Deo.</ab>
				<ab xml:id="sRom.7.5" n="Rom. 7.5">Cum enim essemus in carne, passiones peccatorum, quæ per legem erant, operabantur in membris nostris, ut fructificarent morti.</ab>
				<ab xml:id="sRom.7.6" n="Rom. 7.6">Nunc autem soluti sumus a lege mortis, in qua detinebamur, ita ut serviamus in novitate spiritus, et non in vetustate litteræ.</ab>
				<ab xml:id="sRom.7.7" n="Rom. 7.7">Quid ergo dicemus ? lex peccatum est ? Absit. Sed peccatum non cognovi, nisi per legem : nam concupiscentiam nesciebam, nisi lex diceret : Non concupisces</ab>
				<ab xml:id="sRom.7.8" n="Rom. 7.8">Occasione autem accepta, peccatum per mandatum operatum est in me omnem concupiscentiam. Sine lege enim peccatum mortuum erat.</ab>
				<ab xml:id="sRom.7.9" n="Rom. 7.9">Ego autem vivebam sine lege aliquando : sed cum venisset mandatum, peccatum revixit.</ab>
				<ab xml:id="sRom.7.10" n="Rom. 7.10">Ego autem mortuus sum : et inventum est mihi mandatum, quod erat ad vitam, hoc esse ad mortem</ab>
				<ab xml:id="sRom.7.11" n="Rom. 7.11">Nam peccatum occasione accepta per mandatum, seduxit me, et per illud occidit.</ab>
				<ab xml:id="sRom.7.12" n="Rom. 7.12">Itaque lex quidem sancta, et mandatum sanctum, et justum, et bonum.</ab>
				<ab xml:id="sRom.7.13" n="Rom. 7.13">Quod ergo bonum est, mihi factum est mors ? Absit. Sed peccatum, ut appareat peccatum, per bonum operatum est mihi mortem : ut fiat supra modum peccans peccatum per mandatum.</ab>
				<ab xml:id="sRom.7.14" n="Rom. 7.14">Scimus enim quia lex spiritualis est : ego autem carnalis sum, venundatus sub peccato.</ab>
				<ab xml:id="sRom.7.15" n="Rom. 7.15">Quod enim operor, non intelligo : non enim quod volo bonum, hoc ago : sed quod odi malum, illud facio.</ab>
				<ab xml:id="sRom.7.16" n="Rom. 7.16">Si autem quod nolo, illud facio : consentio legi, quoniam bona est.</ab>
				<ab xml:id="sRom.7.17" n="Rom. 7.17">Nunc autem jam non ego operor illud, sed quod habitat in me peccatum.</ab>
				<ab xml:id="sRom.7.18" n="Rom. 7.18">Scio enim quia non habitat in me, hoc est in carne mea, bonum. Nam velle, adjacet mihi : perficere autem bonum, non invenio</ab>
				<ab xml:id="sRom.7.19" n="Rom. 7.19">Non enim quod volo bonum, hoc facio : sed quod nolo malum, hoc ago.</ab>
				<ab xml:id="sRom.7.20" n="Rom. 7.20">Si autem quod nolo, illud facio : jam non ego operor illud, sed quod habitat in me, peccatum.</ab>
				<ab xml:id="sRom.7.21" n="Rom. 7.21">Invenio igitur legem, volenti mihi facere bonum, quoniam mihi malum adjacet :</ab>
				<ab xml:id="sRom.7.22" n="Rom. 7.22">condelector enim legi Dei secundum interiorem hominem :</ab>
				<ab xml:id="sRom.7.23" n="Rom. 7.23">video autem aliam legem in membris meis, repugnantem legi mentis meæ, et captivantem me in lege peccati, quæ est in membris meis.</ab>
				<ab xml:id="sRom.7.24" n="Rom. 7.24">Infelix ego homo, quis me liberabit de corpore mortis hujus ?</ab>
				<ab xml:id="sRom.7.25" n="Rom. 7.25">gratia Dei per Jesum Christum Dominum nostrum. Igitur ego ipse mente servio legi Dei : carne autem, legi peccati.</ab>
				<ab xml:id="sRom.8.1" n="Rom. 8.1">Nihil ergo nunc damnationis est iis qui sunt in Christo Jesu : qui non secundum carnem ambulant.</ab>
				<ab xml:id="sRom.8.2" n="Rom. 8.2">Lex enim spiritus vitæ in Christo Jesu liberavit me a lege peccati et mortis.</ab>
				<ab xml:id="sRom.8.3" n="Rom. 8.3">Nam quod impossibile erat legi, in quo infirmabatur per carnem : Deus Filium suum mittens in similitudinem carnis peccati et de peccato, damnavit peccatum in carne,</ab>
				<ab xml:id="sRom.8.4" n="Rom. 8.4">ut justificatio legis impleretur in nobis, qui non secundum carnem ambulamus, sed secundum spiritum.</ab>
				<ab xml:id="sRom.8.5" n="Rom. 8.5">Qui enim secundum carnem sunt, quæ carnis sunt, sapiunt : qui vero secundum spiritum sunt, quæ sunt spiritus, sentiunt.</ab>
				<ab xml:id="sRom.8.6" n="Rom. 8.6">Nam prudentia carnis, mors est : prudentia autem spiritus, vita et pax :</ab>
				<ab xml:id="sRom.8.7" n="Rom. 8.7">quoniam sapientia carnis inimica est Deo : legi enim Dei non est subjecta, nec enim potest.</ab>
				<ab xml:id="sRom.8.8" n="Rom. 8.8">Qui autem in carne sunt, Deo placere non possunt.</ab>
				<ab xml:id="sRom.8.9" n="Rom. 8.9">Vos autem in carne non estis, sed in spiritu : si tamen Spiritus Dei habitat in vobis. Si quis autem Spiritum Christi non habet, hic non est ejus.</ab>
				<ab xml:id="sRom.8.10" n="Rom. 8.10">Si autem Christus in vobis est, corpus quidem mortuum est propter peccatum, spiritus vero vivit propter justificationem.</ab>
				<ab xml:id="sRom.8.11" n="Rom. 8.11">Quod si Spiritus ejus, qui suscitavit Jesum a mortuis, habitat in vobis : qui suscitavit Jesum Christum a mortuis, vivificabit et mortalia corpora vestra, propter inhabitantem Spiritum ejus in vobis.</ab>
				<ab xml:id="sRom.8.12" n="Rom. 8.12">Ergo fratres, debitores sumus non carni, ut secundum carnem vivamus.</ab>
				<ab xml:id="sRom.8.13" n="Rom. 8.13">Si enim secundum carnem vixeritis, moriemini : si autem spiritu facta carnis mortificaveritis, vivetis.</ab>
				<ab xml:id="sRom.8.14" n="Rom. 8.14">Quicumque enim Spiritu Dei aguntur, ii sunt filii Dei.</ab>
				<ab xml:id="sRom.8.15" n="Rom. 8.15">Non enim accepistis spiritum servitutis iterum in timore, sed accepistis spiritum adoptionis filiorum, in quo clamamus : Abba (Pater).</ab>
				<ab xml:id="sRom.8.16" n="Rom. 8.16">Ipse enim Spiritus testimonium reddit spiritui nostro quod sumus filii Dei.</ab>
				<ab xml:id="sRom.8.17" n="Rom. 8.17">Si autem filii, et hæredes : hæredes, quidem Dei, cohæredes autem Christi : si tamen compatimur ut et conglorificemur.</ab>
				<ab xml:id="sRom.8.18" n="Rom. 8.18">Existimo enim quod non sunt condignæ passiones hujus temporis ad futuram gloriam, quæ revelabitur in nobis.</ab>
				<ab xml:id="sRom.8.19" n="Rom. 8.19">Nam exspectatio creaturæ revelationem filiorum Dei exspectat.</ab>
				<ab xml:id="sRom.8.20" n="Rom. 8.20">Vanitati enim creatura subjecta est non volens, sed propter eum, qui subjecit eam in spe :</ab>
				<ab xml:id="sRom.8.21" n="Rom. 8.21">quia et ipsa creatura liberabitur a servitute corruptionis in libertatem gloriæ filiorum Dei.</ab>
				<ab xml:id="sRom.8.22" n="Rom. 8.22">Scimus enim quod omnis creatura ingemiscit, et parturit usque adhuc.</ab>
				<ab xml:id="sRom.8.23" n="Rom. 8.23">Non solum autem illa, sed et nos ipsi primitias spiritus habentes : et ipsi intra nos gemimus adoptionem filiorum Dei exspectantes, redemptionem corporis nostri.</ab>
				<ab xml:id="sRom.8.24" n="Rom. 8.24">Spe enim salvi facti sumus. Spes autem, quæ videtur, non est spes : nam quod videt quis, quid sperat ?</ab>
				<ab xml:id="sRom.8.25" n="Rom. 8.25">Si autem quod non videmus, speramus : per patientiam exspectamus.</ab>
				<ab xml:id="sRom.8.26" n="Rom. 8.26">Similiter autem et Spiritus adjuvat infirmitatem nostram : nam quid oremus, sicut oportet, nescimus : sed ipse Spiritus postulat pro nobis gemitibus inenarrabilibus</ab>
				<ab xml:id="sRom.8.27" n="Rom. 8.27">Qui autem scrutatur corda, scit quid desideret Spiritus : quia secundum Deum postulat pro sanctis.</ab>
				<ab xml:id="sRom.8.28" n="Rom. 8.28">Scimus autem quoniam diligentibus Deum omnia cooperantur in bonum, iis qui secundum propositum vocati sunt sancti.</ab>
				<ab xml:id="sRom.8.29" n="Rom. 8.29">Nam quos præscivit, et prædestinavit conformes fieri imaginis Filii sui, ut sit ipse primogenitus in multis fratribus.</ab>
				<ab xml:id="sRom.8.30" n="Rom. 8.30">Quos autem prædestinavit, hos et vocavit : et quos vocavit, hos et justificavit : quos autem justificavit, illos et glorificavit.</ab>
				<ab xml:id="sRom.8.31" n="Rom. 8.31">Quid ergo dicemus ad hæc ? si Deus pro nobis, quis contra nos ?</ab>
				<ab xml:id="sRom.8.32" n="Rom. 8.32">Qui etiam proprio Filio suo non pepercit, sed pro nobis omnibus tradidit illum : quomodo non etiam cum illo omnia nobis donavit ?</ab>
				<ab xml:id="sRom.8.33" n="Rom. 8.33">Quis accusabit adversus electos Dei ? Deus qui justificat,</ab>
				<ab xml:id="sRom.8.34" n="Rom. 8.34">quis est qui condemnet ? Christus Jesus, qui mortuus est, immo qui et resurrexit, qui est ad dexteram Dei, qui etiam interpellat pro nobis.</ab>
				<ab xml:id="sRom.8.35" n="Rom. 8.35">Quis ergo nos separabit a caritate Christi ? tribulatio ? an angustia ? an fames ? an nuditas ? an periculum ? an persecutio ? an gladius ?</ab>
				<ab xml:id="sRom.8.36" n="Rom. 8.36">(Sicut scriptum est : / Quia propter te mortificamur tota die : / æstimati sumus sicut oves occisionis.)</ab>
				<ab xml:id="sRom.8.37" n="Rom. 8.37">Sed in his omnibus superamus propter eum qui dilexit nos.</ab>
				<ab xml:id="sRom.8.38" n="Rom. 8.38">Certus sum enim quia neque mors, neque vita, neque angeli, neque principatus, neque virtutes, neque instantia, neque futura, neque fortitudo,</ab>
				<ab xml:id="sRom.8.39" n="Rom. 8.39">neque altitudo, neque profundum, neque creatura alia poterit nos separare a caritate Dei, quæ est in Christo Jesu Domino nostro.</ab>
				<ab xml:id="sRom.9.1" n="Rom. 9.1">Veritatem dico in Christo, non mentior : testimonium mihi perhibente conscientia mea in Spiritu Sancto :</ab>
				<ab xml:id="sRom.9.2" n="Rom. 9.2">quoniam tristitia mihi magna est, et continuus dolor cordi meo.</ab>
				<ab xml:id="sRom.9.3" n="Rom. 9.3">Optabam enim ego ipse anathema esse a Christo pro fratribus meis, qui sunt cognati mei secundum carnem,</ab>
				<ab xml:id="sRom.9.4" n="Rom. 9.4">qui sunt Israëlitæ, quorum adoptio est filiorum, et gloria, et testamentum, et legislatio, et obsequium, et promissa :</ab>
				<ab xml:id="sRom.9.5" n="Rom. 9.5">quorum patres, et ex quibus est Christus secundum carnem, qui est super omnia Deus benedictus in sæcula. Amen.</ab>
				<ab xml:id="sRom.9.6" n="Rom. 9.6">Non autem quod exciderit verbum Dei. Non enim omnes qui ex Israël sunt, ii sunt Israëlitæ :</ab>
				<ab xml:id="sRom.9.7" n="Rom. 9.7">neque qui semen sunt Abrahæ, omnes filii : sed in Isaac vocabitur tibi semen :</ab>
				<ab xml:id="sRom.9.8" n="Rom. 9.8">id est, non qui filii carnis, hi filii Dei : sed qui filii sunt promissionis, æstimantur in semine.</ab>
				<ab xml:id="sRom.9.9" n="Rom. 9.9">Promissionis enim verbum hoc est : Secundum hoc tempus veniam : et erit Saræ filius.</ab>
				<ab xml:id="sRom.9.10" n="Rom. 9.10">Non solum autem illa : sed et Rebecca ex uno concubitu habens, Isaac patris nostri.</ab>
				<ab xml:id="sRom.9.11" n="Rom. 9.11">Cum enim nondum nati fuissent, aut aliquid boni egissent, aut mali (ut secundum electionem propositum Dei maneret),</ab>
				<ab xml:id="sRom.9.12" n="Rom. 9.12">non ex operibus, sed ex vocante dictum est ei quia major serviet minori,</ab>
				<ab xml:id="sRom.9.13" n="Rom. 9.13">sicut scriptum est : Jacob dilexi, Esau autem odio habui.</ab>
				<ab xml:id="sRom.9.14" n="Rom. 9.14">Quid ergo dicemus ? numquid iniquitas apud Deum ? Absit.</ab>
				<ab xml:id="sRom.9.15" n="Rom. 9.15">Moysi enim dicit : Miserebor cujus misereor : et misericordiam præstabo cujus miserebor.</ab>
				<ab xml:id="sRom.9.16" n="Rom. 9.16">Igitur non volentis, neque currentis, sed miserentis est Dei.</ab>
				<ab xml:id="sRom.9.17" n="Rom. 9.17">Dicit enim Scriptura Pharaoni : Quia in hoc ipsum excitavi te, ut ostendam in te virtutem meam : et ut annuntietur nomen meum in universa terra.</ab>
				<ab xml:id="sRom.9.18" n="Rom. 9.18">Ergo cujus vult miseretur, et quem vult indurat.</ab>
				<ab xml:id="sRom.9.19" n="Rom. 9.19">Dicis itaque mihi : Quid adhuc queritur ? voluntati enim ejus quis resistit ?</ab>
				<ab xml:id="sRom.9.20" n="Rom. 9.20">O homo, tu quis es, qui respondeas Deo ? numquid dicit figmentum ei qui se finxit : Quid me fecisti sic ?</ab>
				<ab xml:id="sRom.9.21" n="Rom. 9.21">an non habet potestatem figulus luti ex eadem massa facere aliud quidem vas in honorem, aliud vero in contumeliam ?</ab>
				<ab xml:id="sRom.9.22" n="Rom. 9.22">Quod si Deus volens ostendere iram, et notum facere potentiam suam, sustinuit in multa patientia vasa iræ, apta in interitum,</ab>
				<ab xml:id="sRom.9.23" n="Rom. 9.23">ut ostenderet divitias gloriæ suæ in vasa misericordiæ, quæ præparavit in gloriam.</ab>
				<ab xml:id="sRom.9.24" n="Rom. 9.24">Quos et vocavit nos non solum ex Judæis, sed etiam in gentibus,</ab>
				<ab xml:id="sRom.9.25" n="Rom. 9.25">sicut in Osee dicit : Vocabo non plebem meam, plebem meam : et non dilectam, dilectam : et non misericordiam consecutam, misericordiam consecutam.</ab>
				<ab xml:id="sRom.9.26" n="Rom. 9.26">Et erit : in loco, ubi dictum est eis : Non plebs mea vos : ibi vocabuntur filii Dei vivi.</ab>
				<ab xml:id="sRom.9.27" n="Rom. 9.27">Isaias autem clamat pro Israël : Si fuerit numerus filiorum Israël tamquam arena maris, reliquiæ salvæ fient.</ab>
				<ab xml:id="sRom.9.28" n="Rom. 9.28">Verbum enim consummans, et abbrevians in æquitate : quia verbum breviatum faciet Dominus super terram :</ab>
				<ab xml:id="sRom.9.29" n="Rom. 9.29">et sicut prædixit Isaias : Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus.</ab>
				<ab xml:id="sRom.9.30" n="Rom. 9.30">Quid ergo dicemus ? Quod gentes, quæ non sectabantur justitiam, apprehenderunt justitiam : justitiam autem, quæ ex fide est.</ab>
				<ab xml:id="sRom.9.31" n="Rom. 9.31">Israël vero sectando legem justitiæ, in legem justitiæ non pervenit.</ab>
				<ab xml:id="sRom.9.32" n="Rom. 9.32">Quare ? Quia non ex fide, sed quasi ex operibus : offenderunt enim in lapidem offensionis,</ab>
				<ab xml:id="sRom.9.33" n="Rom. 9.33">sicut scriptum est : Ecce pono in Sion lapidem offensionis, et petram scandali : et omnis qui credit in eum, non confundetur.</ab>
				<ab xml:id="sRom.10.1" n="Rom. 10.1">Fratres, voluntas quidem cordis mei, et obsecratio ad Deum, fit pro illis in salutem.</ab>
				<ab xml:id="sRom.10.2" n="Rom. 10.2">Testimonium enim perhibeo illis quod æmulationem Dei habent, sed non secundum scientiam.</ab>
				<ab xml:id="sRom.10.3" n="Rom. 10.3">Ignorantes enim justitiam Dei, et suam quærentes statuere, justitiæ Dei non sunt subjecti.</ab>
				<ab xml:id="sRom.10.4" n="Rom. 10.4">Finis enim legis, Christus, ad justitiam omni credenti.</ab>
				<ab xml:id="sRom.10.5" n="Rom. 10.5">Moyses enim scripsit, quoniam justitiam, quæ ex lege est, qui fecerit homo, vivet in ea.</ab>
				<ab xml:id="sRom.10.6" n="Rom. 10.6">Quæ autem ex fide est justitia, sic dicit : Ne dixeris in corde tuo : Quis ascendet in cælum ? id est, Christum deducere :</ab>
				<ab xml:id="sRom.10.7" n="Rom. 10.7">aut, Quis descendet in abyssum ? hoc est, Christum a mortuis revocare.</ab>
				<ab xml:id="sRom.10.8" n="Rom. 10.8">Sed quid dicit Scriptura ? Prope est verbum in ore tuo, et in corde tuo : hoc est verbum fidei, quod prædicamus.</ab>
				<ab xml:id="sRom.10.9" n="Rom. 10.9">Quia si confitearis in ore tuo Dominum Jesum, et in corde tuo credideris quod Deus illum suscitavit a mortuis, salvus eris.</ab>
				<ab xml:id="sRom.10.10" n="Rom. 10.10">Corde enim creditur ad justitiam : ore autem confessio fit ad salutem.</ab>
				<ab xml:id="sRom.10.11" n="Rom. 10.11">Dicit enim Scriptura : Omnis qui credit in illum, non confundetur.</ab>
				<ab xml:id="sRom.10.12" n="Rom. 10.12">Non enim est distinctio Judæi et Græci : nam idem Dominus omnium, dives in omnes qui invocant illum.</ab>
				<ab xml:id="sRom.10.13" n="Rom. 10.13">Omnis enim quicumque invocaverit nomen Domini, salvus erit.</ab>
				<ab xml:id="sRom.10.14" n="Rom. 10.14">Quomodo ergo invocabunt, in quem non crediderunt ? aut quomodo credent ei, quem non audierunt ? quomodo autem audient sine prædicante ?</ab>
				<ab xml:id="sRom.10.15" n="Rom. 10.15">quomodo vero prædicabunt nisi mittantur ? sicut scriptum est : Quam speciosi pedes evangelizantium pacem, evangelizantium bona !</ab>
				<ab xml:id="sRom.10.16" n="Rom. 10.16">Sed non omnes obediunt Evangelio. Isaias enim dicit : Domine, quis credidit auditui nostro ?</ab>
				<ab xml:id="sRom.10.17" n="Rom. 10.17">Ergo fides ex auditu, auditus autem per verbum Christi.</ab>
				<ab xml:id="sRom.10.18" n="Rom. 10.18">Sed dico : Numquid non audierunt ? Et quidem in omnem terram exivit sonus eorum, et in fines orbis terræ verba eorum.</ab>
				<ab xml:id="sRom.10.19" n="Rom. 10.19">Sed dico : Numquid Israël non cognovit ? Primus Moyses dicit : Ego ad æmulationem vos adducam in non gentem : in gentem insipientem, in iram vos mittam.</ab>
				<ab xml:id="sRom.10.20" n="Rom. 10.20">Isaias autem audet, et dicit : Inventus sum a non quærentibus me : palam apparui iis qui me non interrogabant.</ab>
				<ab xml:id="sRom.10.21" n="Rom. 10.21">Ad Israël autem dicit : Tota die expandi manus meas ad populum non credentem, et contradicentem.</ab>
				<ab xml:id="sRom.11.1" n="Rom. 11.1">Dico ergo : Numquid Deus repulit populum suum ? Absit. Nam et ego Israëlita sum ex semine Abraham, de tribu Benjamin :</ab>
				<ab xml:id="sRom.11.2" n="Rom. 11.2">non repulit Deus plebem suam, quam præscivit. An nescitis in Elia quid dicit Scriptura ? quemadmodum interpellat Deum adversum Israël :</ab>
				<ab xml:id="sRom.11.3" n="Rom. 11.3">Domine, prophetas tuos occiderunt, altaria tua suffoderunt : et ego relictus sum solus, et quærunt animam meam.</ab>
				<ab xml:id="sRom.11.4" n="Rom. 11.4">Sed quid dicit illi divinum responsum ? Reliqui mihi septem millia virorum, qui non curvaverunt genua ante Baal.</ab>
				<ab xml:id="sRom.11.5" n="Rom. 11.5">Sic ergo et in hoc tempore reliquiæ secundum electionem gratiæ salvæ factæ sunt.</ab>
				<ab xml:id="sRom.11.6" n="Rom. 11.6">Si autem gratia, jam non ex operibus : alioquin gratia jam non est gratia.</ab>
				<ab xml:id="sRom.11.7" n="Rom. 11.7">Quid ergo ? Quod quærebat Israël, hoc non est consecutus : electio autem consecuta est : ceteri vero excæcati sunt :</ab>
				<ab xml:id="sRom.11.8" n="Rom. 11.8">sicut scriptum est : Dedit illis Deus spiritum compunctionis : oculos ut non videant, et aures ut non audiant, usque in hodiernum diem.</ab>
				<ab xml:id="sRom.11.9" n="Rom. 11.9">Et David dicit : Fiat mensa eorum in laqueum, et in captionem, et in scandalum, et in retributionem illis.</ab>
				<ab xml:id="sRom.11.10" n="Rom. 11.10">Obscurentur oculi eorum ne videant : et dorsum eorum semper incurva.</ab>
				<ab xml:id="sRom.11.11" n="Rom. 11.11">Dico ergo : Numquid sic offenderunt ut caderent ? Absit. Sed illorum delicto, salus est gentibus ut illos æmulentur.</ab>
				<ab xml:id="sRom.11.12" n="Rom. 11.12">Quod si delictum illorum divitiæ sunt mundi, et diminutio eorum divitiæ gentium : quanto magis plenitudo eorum ?</ab>
				<ab xml:id="sRom.11.13" n="Rom. 11.13">Vobis enim dico gentibus : Quamdiu quidem ego sum gentium Apostolus, ministerium meum honorificabo,</ab>
				<ab xml:id="sRom.11.14" n="Rom. 11.14">si quomodo ad æmulandum provocem carnem meam, et salvos faciam aliquos ex illis.</ab>
				<ab xml:id="sRom.11.15" n="Rom. 11.15">Si enim amissio eorum, reconciliatio est mundi : quæ assumptio, nisi vita ex mortuis ?</ab>
				<ab xml:id="sRom.11.16" n="Rom. 11.16">Quod si delibatio sancta est, et massa : et si radix sancta, et rami.</ab>
				<ab xml:id="sRom.11.17" n="Rom. 11.17">Quod si aliqui ex ramis fracti sunt, tu autem cum oleaster esses, insertus es in illis, et socius radicis, et pinguedinis olivæ factus es,</ab>
				<ab xml:id="sRom.11.18" n="Rom. 11.18">noli gloriari adversus ramos. Quod si gloriaris : non tu radicem portas, sed radix te.</ab>
				<ab xml:id="sRom.11.19" n="Rom. 11.19">Dices ergo : Fracti sunt rami ut ego inserar.</ab>
				<ab xml:id="sRom.11.20" n="Rom. 11.20">Bene : propter incredulitatem fracti sunt. Tu autem fide stas : noli altum sapere, sed time.</ab>
				<ab xml:id="sRom.11.21" n="Rom. 11.21">Si enim Deus naturalibus ramis non pepercit : ne forte nec tibi parcat.</ab>
				<ab xml:id="sRom.11.22" n="Rom. 11.22">Vide ergo bonitatem, et severitatem Dei : in eos quidem qui ceciderunt, severitatem : in te autem bonitatem Dei, si permanseris in bonitate, alioquin et tu excideris.</ab>
				<ab xml:id="sRom.11.23" n="Rom. 11.23">Sed et illi, si non permanserint in incredulitate, inserentur : potens est enim Deus iterum inserere illos.</ab>
				<ab xml:id="sRom.11.24" n="Rom. 11.24">Nam si tu ex naturali excisus es oleastro, et contra naturam insertus es in bonam olivam : quanto magis ii qui secundum naturam inserentur suæ olivæ ?</ab>
				<ab xml:id="sRom.11.25" n="Rom. 11.25">Nolo enim vos ignorare, fratres, mysterium hoc (ut non sitis vobis ipsis sapientes), quia cæcitas ex parte contigit in Israël, donec plenitudo gentium intraret,</ab>
				<ab xml:id="sRom.11.26" n="Rom. 11.26">et sic omnis Israël salvus fieret, sicut scriptum est : Veniet ex Sion, qui eripiat, et avertat impietatem a Jacob.</ab>
				<ab xml:id="sRom.11.27" n="Rom. 11.27">Et hoc illis a me testamentum : cum abstulero peccata eorum</ab>
				<ab xml:id="sRom.11.28" n="Rom. 11.28">Secundum Evangelium quidem, inimici propter vos : secundum electionem autem, carissimi propter patres.</ab>
				<ab xml:id="sRom.11.29" n="Rom. 11.29">Sine pœnitentia enim sunt dona et vocatio Dei.</ab>
				<ab xml:id="sRom.11.30" n="Rom. 11.30">Sicut enim aliquando et vos non credidistis Deo, nunc autem misericordiam consecuti estis propter incredulitatem illorum :</ab>
				<ab xml:id="sRom.11.31" n="Rom. 11.31">ita et isti nunc non crediderunt in vestram misericordiam : ut et ipsi misericordiam consequantur.</ab>
				<ab xml:id="sRom.11.32" n="Rom. 11.32">Conclusit enim Deus omnia in incredulitate, ut omnium misereatur.</ab>
				<ab xml:id="sRom.11.33" n="Rom. 11.33">O altitudo divitiarum sapientiæ, et scientiæ Dei : quam incomprehensibilia sunt judicia ejus, et investigabiles viæ ejus !</ab>
				<ab xml:id="sRom.11.34" n="Rom. 11.34">Quis enim cognovit sensum Domini ? aut quis consiliarius ejus fuit ?</ab>
				<ab xml:id="sRom.11.35" n="Rom. 11.35">aut quis prior dedit illi, et retribuetur ei ?</ab>
				<ab xml:id="sRom.11.36" n="Rom. 11.36">Quoniam ex ipso, et per ipsum, et in ipso sunt omnia : ipsi gloria in sæcula. Amen.</ab>
				<ab xml:id="sRom.12.1" n="Rom. 12.1">Obsecro itaque vos fratres per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum.</ab>
				<ab xml:id="sRom.12.2" n="Rom. 12.2">Et nolite conformari huic sæculo, sed reformamini in novitate sensus vestri : ut probetis quæ sit voluntas Dei bona, et beneplacens, et perfecta.</ab>
				<ab xml:id="sRom.12.3" n="Rom. 12.3">Dico enim per gratiam quæ data est mihi, omnibus qui sunt inter vos, non plus sapere quam oportet sapere, sed sapere ad sobrietatem : et unicuique sicut Deus divisit mensuram fidei.</ab>
				<ab xml:id="sRom.12.4" n="Rom. 12.4">Sicut enim in uno corpore multa membra habemus, omnia autem membra non eumdem actum habent :</ab>
				<ab xml:id="sRom.12.5" n="Rom. 12.5">ita multi unum corpus sumus in Christo, singuli autem alter alterius membra.</ab>
				<ab xml:id="sRom.12.6" n="Rom. 12.6">Habentes autem donationes secundum gratiam, quæ data est nobis, differentes : sive prophetiam secundum rationem fidei,</ab>
				<ab xml:id="sRom.12.7" n="Rom. 12.7">sive ministerium in ministrando, sive qui docet in doctrina,</ab>
				<ab xml:id="sRom.12.8" n="Rom. 12.8">qui exhortatur in exhortando, qui tribuit in simplicitate, qui præest in sollicitudine, qui miseretur in hilaritate.</ab>
				<ab xml:id="sRom.12.9" n="Rom. 12.9">Dilectio sine simulatione : odientes malum, adhærentes bono :</ab>
				<ab xml:id="sRom.12.10" n="Rom. 12.10">caritate fraternitatis invicem diligentes : honore invicem prævenientes :</ab>
				<ab xml:id="sRom.12.11" n="Rom. 12.11">sollicitudine non pigri : spiritu ferventes : Domino servientes :</ab>
				<ab xml:id="sRom.12.12" n="Rom. 12.12">spe gaudentes : in tribulatione patientes : orationi instantes :</ab>
				<ab xml:id="sRom.12.13" n="Rom. 12.13">necessitatibus sanctorum communicantes : hospitalitatem sectantes.</ab>
				<ab xml:id="sRom.12.14" n="Rom. 12.14">Benedicite persequentibus vos : benedicite, et nolite maledicere.</ab>
				<ab xml:id="sRom.12.15" n="Rom. 12.15">Gaudere cum gaudentibus, flere cum flentibus :</ab>
				<ab xml:id="sRom.12.16" n="Rom. 12.16">idipsum invicem sentientes : non alta sapientes, sed humilibus consentientes. Nolite esse prudentes apud vosmetipsos :</ab>
				<ab xml:id="sRom.12.17" n="Rom. 12.17">nulli malum pro malo reddentes : providentes bona non tantum coram Deo, sed etiam coram omnibus hominibus.</ab>
				<ab xml:id="sRom.12.18" n="Rom. 12.18">Si fieri potest, quod ex vobis est, cum omnibus hominibus pacem habentes :</ab>
				<ab xml:id="sRom.12.19" n="Rom. 12.19">non vosmetipsos defendentes carissimi, sed date locum iræ. Scriptum est enim : Mihi vindicta : ego retribuam, dicit Dominus.</ab>
				<ab xml:id="sRom.12.20" n="Rom. 12.20">Sed si esurierit inimicus tuus, ciba illum : si sitit, potum da illi : hoc enim faciens, carbones ignis congeres super caput ejus.</ab>
				<ab xml:id="sRom.12.21" n="Rom. 12.21">Noli vinci a malo, sed vince in bono malum.</ab>
				<ab xml:id="sRom.13.1" n="Rom. 13.1">Omnis anima potestatibus sublimioribus subdita sit : non est enim potestas nisi a Deo : quæ autem sunt, a Deo ordinatæ sunt.</ab>
				<ab xml:id="sRom.13.2" n="Rom. 13.2">Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt :</ab>
				<ab xml:id="sRom.13.3" n="Rom. 13.3">nam principes non sunt timori boni operis, sed mali. Vis autem non timere potestatem ? Bonum fac : et habebis laudem ex illa :</ab>
				<ab xml:id="sRom.13.4" n="Rom. 13.4">Dei enim minister est tibi in bonum. Si autem malum feceris, time : non enim sine causa gladium portat. Dei enim minister est : vindex in iram ei qui malum agit.</ab>
				<ab xml:id="sRom.13.5" n="Rom. 13.5">Ideo necessitate subditi estote non solum propter iram, sed etiam propter conscientiam.</ab>
				<ab xml:id="sRom.13.6" n="Rom. 13.6">Ideo enim et tributa præstatis : ministri enim Dei sunt, in hoc ipsum servientes.</ab>
				<ab xml:id="sRom.13.7" n="Rom. 13.7">Reddite ergo omnibus debita : cui tributum, tributum : cui vectigal, vectigal : cui timorem, timorem : cui honorem, honorem.</ab>
				<ab xml:id="sRom.13.8" n="Rom. 13.8">Nemini quidquam debeatis, nisi ut invicem diligatis : qui enim diligit proximum, legem implevit.</ab>
				<ab xml:id="sRom.13.9" n="Rom. 13.9">Nam : Non adulterabis : non occides : non furaberis : non falsum testimonium dices : non concupisces : et si quod est aliud mandatum, in hoc verbo instauratur : diliges proximum tuum sicut teipsum.</ab>
				<ab xml:id="sRom.13.10" n="Rom. 13.10">Dilectio proximi malum non operatur. Plenitudo ergo legis est dilectio.</ab>
				<ab xml:id="sRom.13.11" n="Rom. 13.11">Et hoc scientes tempus : quia hora est jam nos de somno surgere. Nunc enim propior est nostra salus, quam cum credidimus.</ab>
				<ab xml:id="sRom.13.12" n="Rom. 13.12">Nox præcessit, dies autem appropinquavit. Abjiciamus ergo opera tenebrarum, et induamur arma lucis.</ab>
				<ab xml:id="sRom.13.13" n="Rom. 13.13">Sicut in die honeste ambulemus : non in comessationibus, et ebrietatibus, non in cubilibus, et impudicitiis, non in contentione, et æmulatione :</ab>
				<ab xml:id="sRom.13.14" n="Rom. 13.14">sed induimini Dominum Jesum Christum, et carnis curam ne feceritis in desideriis.</ab>
				<ab xml:id="sRom.14.1" n="Rom. 14.1">Infirmum autem in fide assumite, non in disceptationibus cogitationum.</ab>
				<ab xml:id="sRom.14.2" n="Rom. 14.2">Alius enim credit se manducare omnia : qui autem infirmus est, olus manducet.</ab>
				<ab xml:id="sRom.14.3" n="Rom. 14.3">Is qui manducat, non manducantem non spernat : et qui non manducat, manducantem non judicet : Deus enim illum assumpsit.</ab>
				<ab xml:id="sRom.14.4" n="Rom. 14.4">Tu quis es, qui judicas alienum servum ? domino suo stat, aut cadit : stabit autem : potens est enim Deus statuere illum.</ab>
				<ab xml:id="sRom.14.5" n="Rom. 14.5">Nam alius judicat diem inter diem : alius autem judicat omnem diem : unusquisque in suo sensu abundet.</ab>
				<ab xml:id="sRom.14.6" n="Rom. 14.6">Qui sapit diem, Domino sapit, et qui manducat, Domino manducat : gratias enim agit Deo. Et qui non manducat, Domino non manducat, et gratias agit Deo.</ab>
				<ab xml:id="sRom.14.7" n="Rom. 14.7">Nemo enim nostrum sibi vivit, et nemo sibi moritur.</ab>
				<ab xml:id="sRom.14.8" n="Rom. 14.8">Sive enim vivemus, Domino vivimus : sive morimur, Domino morimur. Sive ergo vivimus, sive morimur, Domini sumus.</ab>
				<ab xml:id="sRom.14.9" n="Rom. 14.9">In hoc enim Christus mortuus est, et resurrexit : ut et mortuorum et vivorum dominetur.</ab>
				<ab xml:id="sRom.14.10" n="Rom. 14.10">Tu autem quid judicas fratrem tuum ? aut tu quare spernis fratrem tuum ? omnes enim stabimus ante tribunal Christi.</ab>
				<ab xml:id="sRom.14.11" n="Rom. 14.11">Scriptum est enim : Vivo ego, dicit Dominus, quoniam mihi flectetur omne genu : et omnis lingua confitebitur Deo.</ab>
				<ab xml:id="sRom.14.12" n="Rom. 14.12">Itaque unusquisque nostrum pro se rationem reddet Deo.</ab>
				<ab xml:id="sRom.14.13" n="Rom. 14.13">Non ergo amplius invicem judicemus : sed hoc judicate magis, ne ponatis offendiculum fratri, vel scandalum.</ab>
				<ab xml:id="sRom.14.14" n="Rom. 14.14">Scio, et confido in Domino Jesu, quia nihil commune per ipsum, nisi ei qui existimat quid commune esset, illi commune est.</ab>
				<ab xml:id="sRom.14.15" n="Rom. 14.15">Si enim propter cibum frater tuus contristatur, jam non secundum caritatem ambulas. Noli cibo tuo illum perdere, pro quo Christus mortuus est.</ab>
				<ab xml:id="sRom.14.16" n="Rom. 14.16">Non ergo blasphemetur bonum nostrum.</ab>
				<ab xml:id="sRom.14.17" n="Rom. 14.17">Non est enim regnum Dei esca et potus : sed justitia, et pax, et gaudium in Spiritu Sancto :</ab>
				<ab xml:id="sRom.14.18" n="Rom. 14.18">qui enim in hoc servit Christo, placet Deo, et probatus est hominibus.</ab>
				<ab xml:id="sRom.14.19" n="Rom. 14.19">Itaque quæ pacis sunt, sectemur : et quæ ædificationis sunt, in invicem custodiamus.</ab>
				<ab xml:id="sRom.14.20" n="Rom. 14.20">Noli propter escam destruere opus Dei, omnia quidem sunt munda : sed malum est homini, qui per offendiculum manducat.</ab>
				<ab xml:id="sRom.14.21" n="Rom. 14.21">Bonum est non manducare carnem, et non bibere vinum, neque in quo frater tuus offenditur, aut scandalizatur, aut infirmatur.</ab>
				<ab xml:id="sRom.14.22" n="Rom. 14.22">Tu fidem habes ? penes temetipsum habe coram Deo. Beatus qui non judicat semetipsum in eo quod probat.</ab>
				<ab xml:id="sRom.14.23" n="Rom. 14.23">Qui autem discernit, si manducaverit, damnatus est : quia non ex fide. Omne autem, quod non est ex fide, peccatum est.</ab>
				<ab xml:id="sRom.15.1" n="Rom. 15.1">Debemus autem nos firmiores imbecillitates infirmorum sustinere, et non nobis placere.</ab>
				<ab xml:id="sRom.15.2" n="Rom. 15.2">Unusquisque vestrum proximo suo placeat in bonum, ad ædificationem.</ab>
				<ab xml:id="sRom.15.3" n="Rom. 15.3">Etenim Christus non sibi placuit, sed sicut scriptum est : Improperia improperantium tibi ceciderunt super me.</ab>
				<ab xml:id="sRom.15.4" n="Rom. 15.4">Quæcumque enim scripta sunt, ad nostram doctrinam scripta sunt : ut per patientiam, et consolationem Scripturarum, spem habeamus.</ab>
				<ab xml:id="sRom.15.5" n="Rom. 15.5">Deus autem patientiæ et solatii det vobis idipsum sapere in alterutrum secundum Jesum Christum :</ab>
				<ab xml:id="sRom.15.6" n="Rom. 15.6">ut unanimes, uno ore honorificetis Deum et patrem Domini nostri Jesu Christi.</ab>
				<ab xml:id="sRom.15.7" n="Rom. 15.7">Propter quod suscipite invicem, sicut et Christus suscepit vos in honorem Dei.</ab>
				<ab xml:id="sRom.15.8" n="Rom. 15.8">Dico enim Christum Jesum ministrum fuisse circumcisionis propter veritatem Dei, ad confirmandas promissiones patrum </ab>
				<ab xml:id="sRom.15.9" n="Rom. 15.9">gentes autem super misericordia honorare Deum, sicut scriptum est : Propterea confitebor tibi in gentibus, Domine, et nomini tuo cantabo.</ab>
				<ab xml:id="sRom.15.10" n="Rom. 15.10">Et iterum dicit : Lætamini gentes cum plebe ejus.</ab>
				<ab xml:id="sRom.15.11" n="Rom. 15.11">Et iterum : Laudate omnes gentes Dominum : et magnificate eum omnes populi.</ab>
				<ab xml:id="sRom.15.12" n="Rom. 15.12">Et rursus Isaias ait : Erit radix Jesse, et qui exsurget regere gentes, in eum gentes sperabunt.</ab>
				<ab xml:id="sRom.15.13" n="Rom. 15.13">Deus autem spei repleat vos omni gaudio, et pace in credendo : ut abundetis in spe, et virtute Spiritus Sancti.</ab>
				<ab xml:id="sRom.15.14" n="Rom. 15.14">Certus sum autem fratres mei et ego ipse de vobis, quoniam et ipsi pleni estis dilectione, repleti omni scientia, ita ut possitis alterutrum monere.</ab>
				<ab xml:id="sRom.15.15" n="Rom. 15.15">Audacius autem scripsi vobis fratres ex parte, tamquam in memoriam vos reducens : propter gratiam, quæ data est mihi a Deo,</ab>
				<ab xml:id="sRom.15.16" n="Rom. 15.16">ut sim minister Christi Jesu in gentibus : sanctificans Evangelium Dei, ut fiat oblatio gentium accepta, et sanctificata in Spiritu Sancto.</ab>
				<ab xml:id="sRom.15.17" n="Rom. 15.17">Habeo igitur gloriam in Christo Jesu ad Deum.</ab>
				<ab xml:id="sRom.15.18" n="Rom. 15.18">Non enim audeo aliquid loqui eorum, quæ per me non efficit Christus in obedientiam gentium, verbo et factis :</ab>
				<ab xml:id="sRom.15.19" n="Rom. 15.19">in virtute signorum, et prodigiorum, in virtute Spiritus Sancti : ita ut ab Jerusalem per circuitum usque ad Illyricum repleverim Evangelium Christi.</ab>
				<ab xml:id="sRom.15.20" n="Rom. 15.20">Sic autem prædicavi Evangelium hoc, non ubi nominatus est Christus, ne super alienum fundamentum ædificarem :</ab>
				<ab xml:id="sRom.15.21" n="Rom. 15.21">sed sicut scriptum est : Quibus non est annuntiatum de eo, videbunt : et qui non audierunt, intelligent.</ab>
				<ab xml:id="sRom.15.22" n="Rom. 15.22">Propter quod et impediebar plurimum venire ad vos, et prohibitus sum usque adhuc.</ab>
				<ab xml:id="sRom.15.23" n="Rom. 15.23">Nunc vero ulterius locum non habens in his regionibus, cupiditatem autem habens veniendi ad vos ex multis jam præcedentibus annis :</ab>
				<ab xml:id="sRom.15.24" n="Rom. 15.24">cum in Hispaniam proficisci cœpero, spero quod præteriens videam vos, et a vobis deducar illuc, si vobis primum ex parte fruitus fuero.</ab>
				<ab xml:id="sRom.15.25" n="Rom. 15.25">Nunc igitur proficiscar in Jerusalem ministrare sanctis.</ab>
				<ab xml:id="sRom.15.26" n="Rom. 15.26">Probaverunt enim Macedonia et Achaia collationem aliquam facere in pauperes sanctorum, qui sunt in Jerusalem.</ab>
				<ab xml:id="sRom.15.27" n="Rom. 15.27">Placuit enim eis : et debitores sunt eorum. Nam si spiritualium eorum participes facti sunt gentiles, debent et in carnalibus ministrare illis.</ab>
				<ab xml:id="sRom.15.28" n="Rom. 15.28">Hoc igitur cum consummavero, et assignavero eis fructum hunc, per vos proficiscar in Hispaniam.</ab>
				<ab xml:id="sRom.15.29" n="Rom. 15.29">Scio autem quoniam veniens ad vos, in abundantia benedictionis Evangelii Christi veniam.</ab>
				<ab xml:id="sRom.15.30" n="Rom. 15.30">Obsecro ergo vos fratres per Dominum nostrum Jesum Christum, et per caritatem Sancti Spiritus, ut adjuvetis me in orationibus vestris pro me ad Deum,</ab>
				<ab xml:id="sRom.15.31" n="Rom. 15.31">ut liberer ab infidelibus, qui sunt in Judæa, et obsequii mei oblatio accepta fiat in Jerusalem sanctis,</ab>
				<ab xml:id="sRom.15.32" n="Rom. 15.32">ut veniam ad vos in gaudio per voluntatem Dei, et refrigerer vobiscum.</ab>
				<ab xml:id="sRom.15.33" n="Rom. 15.33">Deus autem pacis sit cum omnibus vobis. Amen.</ab>
				<ab xml:id="sRom.16.1" n="Rom. 16.1">Commendo autem vobis Phœben sororem nostram, quæ est in ministerio ecclesiæ, quæ est in Cenchris :</ab>
				<ab xml:id="sRom.16.2" n="Rom. 16.2">ut eam suscipiatis in Domino digne sanctis : et assistatis ei in quocumque negotio vestri indiguerit : etenim ipsa quoque astitit multis, et mihi ipsi.</ab>
				<ab xml:id="sRom.16.3" n="Rom. 16.3">Salutate Priscam et Aquilam, adjutores meos in Christo Jesu</ab>
				<ab xml:id="sRom.16.4" n="Rom. 16.4">(qui pro anima mea suas cervices supposuerunt : quibus non solus ego gratias ago, sed et cunctæ ecclesiæ gentium),</ab>
				<ab xml:id="sRom.16.5" n="Rom. 16.5">et domesticam ecclesiam eorum. Salutate Epænetum dilectum mihi, qui est primitivus Asiæ in Christo.</ab>
				<ab xml:id="sRom.16.6" n="Rom. 16.6">Salutate Mariam, quæ multum laboravit in vobis.</ab>
				<ab xml:id="sRom.16.7" n="Rom. 16.7">Salutate Andronicum et Juniam, cognatos, et concaptivos meos : qui sunt nobiles in Apostolis, qui et ante me fuerunt in Christo.</ab>
				<ab xml:id="sRom.16.8" n="Rom. 16.8">Salutate Ampliatum dilectissimum mihi in Domino.</ab>
				<ab xml:id="sRom.16.9" n="Rom. 16.9">Salutate Urbanum adjutorem nostrum in Christo Jesu, et Stachyn dilectum meum.</ab>
				<ab xml:id="sRom.16.10" n="Rom. 16.10">Salutate Apellen probum in Christo.</ab>
				<ab xml:id="sRom.16.11" n="Rom. 16.11">Salutate eos qui sunt ex Aristoboli domo. Salutate Herodionem cognatum meum. Salutate eos qui sunt ex Narcissi domo, qui sunt in Domino.</ab>
				<ab xml:id="sRom.16.12" n="Rom. 16.12">Salutate Tryphænam et Tryphosam, quæ laborant in Domino. Salutate Persidem carissimam, quæ multum laboravit in Domino.</ab>
				<ab xml:id="sRom.16.13" n="Rom. 16.13">Salutate Rufum electum in Domino, et matrem ejus, et meam.</ab>
				<ab xml:id="sRom.16.14" n="Rom. 16.14">Salutate Asyncritum, Phlegontem, Hermam, Patrobam, Hermen, et qui cum eis sunt, fratres.</ab>
				<ab xml:id="sRom.16.15" n="Rom. 16.15">Salutate Philologum et Juliam, Nereum, et sororem ejus, et Olympiadem, et omnes qui cum eis sunt, sanctos.</ab>
				<ab xml:id="sRom.16.16" n="Rom. 16.16">Salutate invicem in osculo sancto. Salutant vos omnes ecclesiæ Christi.</ab>
				<ab xml:id="sRom.16.17" n="Rom. 16.17">Rogo autem vos fratres, ut observetis eos qui dissensiones et offendicula, præter doctrinam, quam vos didicistis, faciunt, et declinate ab illis.</ab>
				<ab xml:id="sRom.16.18" n="Rom. 16.18">Hujuscemodi enim Christo Domino nostro non serviunt, sed suo ventri : et per dulces sermones et benedictiones seducunt corda innocentium</ab>
				<ab xml:id="sRom.16.19" n="Rom. 16.19">Vestra enim obedientia in omnem locum divulgata est. Gaudeo igitur in vobis. Sed volo vos sapientes esse in bono, et simplices in malo.</ab>
				<ab xml:id="sRom.16.20" n="Rom. 16.20">Deus autem pacis conterat Satanam sub pedibus vestris velociter. Gratia Domini nostri Jesu Christi vobiscum.</ab>
				<ab xml:id="sRom.16.21" n="Rom. 16.21">Salutat vos Timotheus adjutor meus, et Lucius, et Jason, et Sosipater cognati mei</ab>
				<ab xml:id="sRom.16.22" n="Rom. 16.22">Saluto vos ego Tertius, qui scripsi epistolam, in Domino.</ab>
				<ab xml:id="sRom.16.23" n="Rom. 16.23">Salutat vos Cajus hospes meus, et universa ecclesia. Salutat vos Erastus arcarius civitatis, et Quartus, frater.</ab>
				<ab xml:id="sRom.16.24" n="Rom. 16.24">Gratia Domini nostri Jesu Christi cum omnibus vobis. Amen.</ab>
				<ab xml:id="sRom.16.25" n="Rom. 16.25">Ei autem, qui potens est vos confirmare juxta Evangelium meum, et prædicationem Jesu Christi, secundum revelationem mysterii temporibus æternis taciti</ab>
				<ab xml:id="sRom.16.26" n="Rom. 16.26">(quod nunc patefactum est per Scripturas prophetarum secundum præceptum æterni Dei, ad obeditionem fidei), in cunctis gentibus cogniti,</ab>
				<ab xml:id="sRom.16.27" n="Rom. 16.27">soli sapienti Deo, per Jesum Christum, cui honor et gloria in sæcula sæculorum. Amen.</ab>
 			</div>
			<div type="section" n="1 Cor.">
				<head>ad Corinthos I</head>
				<ab xml:id="s1Cor." n="1 Cor." rend="h1">Epistola B. Pauli Apostoli ad Corinthios Prima</ab>
				<ab xml:id="s1Cor.1.1" n="1 Cor. 1.1">Paulus vocatus Apostolus Jesu Christi per voluntatem Dei, et Sosthenes frater,</ab>
				<ab xml:id="s1Cor.1.2" n="1 Cor. 1.2">ecclesiæ Dei, quæ est Corinthi, sanctificatis in Christo Jesu, vocatis sanctis, cum omnibus qui invocant nomen Domini nostri Jesu Christi, in omni loco ipsorum et nostro.</ab>
				<ab xml:id="s1Cor.1.3" n="1 Cor. 1.3">Gratia vobis, et pax a Deo Patre nostro, et Domino Jesu Christo.</ab>
				<ab xml:id="s1Cor.1.4" n="1 Cor. 1.4">Gratias ago Deo meo semper pro vobis in gratia Dei, quæ data est vobis in Christo Jesu :</ab>
				<ab xml:id="s1Cor.1.5" n="1 Cor. 1.5">quod in omnibus divites facti estis in illo, in omni verbo, et in omni scientia.</ab>
				<ab xml:id="s1Cor.1.6" n="1 Cor. 1.6">Sicut testimonium Christi confirmatum est in vobis :</ab>
				<ab xml:id="s1Cor.1.7" n="1 Cor. 1.7">ita ut nihil vobis desit in ulla gratia, exspectantibus revelationem Domini nostri Jesu Christi,</ab>
				<ab xml:id="s1Cor.1.8" n="1 Cor. 1.8">qui et confirmabit vos usque in finem sine crimine, in die adventus Domini nostri Jesu Christi.</ab>
				<ab xml:id="s1Cor.1.9" n="1 Cor. 1.9">Fidelis Deus : per quem vocati estis in societatem filii ejus Jesu Christi Domini nostri.</ab>
				<ab xml:id="s1Cor.1.10" n="1 Cor. 1.10">Obsecro autem vos fratres per nomen Domini nostri Jesu Christi : ut idipsum dicatis omnes, et non sint in vobis schismata : sitis autem perfecti in eodem sensu, et in eadem sententia.</ab>
				<ab xml:id="s1Cor.1.11" n="1 Cor. 1.11">Significatum est enim mihi de vobis fratres mei ab iis, qui sunt Chloës, quia contentiones sunt inter vos.</ab>
				<ab xml:id="s1Cor.1.12" n="1 Cor. 1.12">Hoc autem dico, quod unusquisque vestrum dicit : Ego quidem sum Pauli : ego autem Apollo : ego vero Cephæ : ego autem Christi.</ab>
				<ab xml:id="s1Cor.1.13" n="1 Cor. 1.13">Divisus est Christus ? numquid Paulus crucifixus est pro vobis ? aut in nomine Pauli baptizati estis ?</ab>
				<ab xml:id="s1Cor.1.14" n="1 Cor. 1.14">Gratias ago Deo, quod neminem vestrum baptizavi, nisi Crispum et Caium :</ab>
				<ab xml:id="s1Cor.1.15" n="1 Cor. 1.15">ne quis dicat quod in nomine meo baptizati estis</ab>
				<ab xml:id="s1Cor.1.16" n="1 Cor. 1.16">Baptizavi autem et Stephanæ domum : ceterum nescio si quem alium baptizaverim.</ab>
				<ab xml:id="s1Cor.1.17" n="1 Cor. 1.17">Non enim misit me Christus baptizare, sed evangelizare : non in sapientia verbi, ut non evacuetur crux Christi.</ab>
				<ab xml:id="s1Cor.1.18" n="1 Cor. 1.18">Verbum enim crucis pereuntibus quidem stultitia est : iis autem qui salvi fiunt, id est nobis, Dei virtus est.</ab>
				<ab xml:id="s1Cor.1.19" n="1 Cor. 1.19">Scriptum est enim : Perdam sapientiam sapientium, et prudentiam prudentium reprobabo.</ab>
				<ab xml:id="s1Cor.1.20" n="1 Cor. 1.20">Ubi sapiens ? ubi scriba ? ubi conquisitor hujus sæculi ? Nonne stultam fecit Deus sapientiam hujus mundi ?</ab>
				<ab xml:id="s1Cor.1.21" n="1 Cor. 1.21">Nam quia in Dei sapientia non cognovit mundus per sapientiam Deum : placuit Deo per stultitiam prædicationis salvos facere credentes.</ab>
				<ab xml:id="s1Cor.1.22" n="1 Cor. 1.22">Quoniam et Judæi signa petunt, et Græci sapientiam quærunt :</ab>
				<ab xml:id="s1Cor.1.23" n="1 Cor. 1.23">nos autem prædicamus Christum crucifixum : Judæis quidem scandalum, gentibus autem stultitiam,</ab>
				<ab xml:id="s1Cor.1.24" n="1 Cor. 1.24">ipsis autem vocatis Judæis, atque Græcis Christum Dei virtutem, et Dei sapientiam :</ab>
				<ab xml:id="s1Cor.1.25" n="1 Cor. 1.25">quia quod stultum est Dei, sapientius est hominibus : et quod infirmum est Dei, fortius est hominibus.</ab>
				<ab xml:id="s1Cor.1.26" n="1 Cor. 1.26">Videte enim vocationem vestram, fratres, quia non multi sapientes secundum carnem, non multi potentes, non multi nobiles :</ab>
				<ab xml:id="s1Cor.1.27" n="1 Cor. 1.27">sed quæ stulta sunt mundi elegit Deus, ut confundat sapientes : et infirma mundi elegit Deus, ut confundat fortia :</ab>
				<ab xml:id="s1Cor.1.28" n="1 Cor. 1.28">et ignobilia mundi, et contemptibilia elegit Deus, et ea quæ non sunt, ut ea quæ sunt destrueret :</ab>
				<ab xml:id="s1Cor.1.29" n="1 Cor. 1.29">ut non glorietur omnis caro in conspectu ejus.</ab>
				<ab xml:id="s1Cor.1.30" n="1 Cor. 1.30">Ex ipso autem vos estis in Christo Jesu, qui factus est nobis sapientia a Deo, et justitia, et sanctificatio, et redemptio :</ab>
				<ab xml:id="s1Cor.1.31" n="1 Cor. 1.31">ut quemadmodum scriptum est : Qui gloriatur, in Domino glorietur.</ab>
				<ab xml:id="s1Cor.2.1" n="1 Cor. 2.1">Et ego, cum venissem ad vos, fratres, veni non in sublimitate sermonis, aut sapientiæ, annuntians vobis testimonium Christi.</ab>
				<ab xml:id="s1Cor.2.2" n="1 Cor. 2.2">Non enim judicavi me scire aliquid inter vos, nisi Jesum Christum, et hunc crucifixum.</ab>
				<ab xml:id="s1Cor.2.3" n="1 Cor. 2.3">Et ego in infirmitate, et timore, et tremore multo fui apud vos :</ab>
				<ab xml:id="s1Cor.2.4" n="1 Cor. 2.4">et sermo meus, et prædicatio mea non in persuasibilibus humanæ sapientiæ verbis, sed in ostensione spiritus et virtutis :</ab>
				<ab xml:id="s1Cor.2.5" n="1 Cor. 2.5">ut fides vestra non sit in sapientia hominum, sed in virtute Dei.</ab>
				<ab xml:id="s1Cor.2.6" n="1 Cor. 2.6">Sapientiam autem loquimur inter perfectos : sapientiam vero non hujus sæculi, neque principum hujus sæculi, qui destruuntur :</ab>
				<ab xml:id="s1Cor.2.7" n="1 Cor. 2.7">sed loquimur Dei sapientiam in mysterio, quæ abscondita est, quam prædestinavit Deus ante sæcula in gloriam nostram,</ab>
				<ab xml:id="s1Cor.2.8" n="1 Cor. 2.8">quam nemo principum hujus sæculi cognovit : si enim cognovissent, numquam Dominum gloriæ crucifixissent.</ab>
				<ab xml:id="s1Cor.2.9" n="1 Cor. 2.9">Sed sicut scriptum est : Quod oculus non vidit, nec auris audivit, nec in cor hominis ascendit, quæ præparavit Deus iis qui diligunt illum :</ab>
				<ab xml:id="s1Cor.2.10" n="1 Cor. 2.10">nobis autem revelavit Deus per Spiritum suum : Spiritus enim omnia scrutatur, etiam profunda Dei.</ab>
				<ab xml:id="s1Cor.2.11" n="1 Cor. 2.11">Quis enim hominum scit quæ sunt hominis, nisi spiritus hominis, qui in ipso est ? ita et quæ Dei sunt, nemo cognovit, nisi Spiritus Dei.</ab>
				<ab xml:id="s1Cor.2.12" n="1 Cor. 2.12">Nos autem non spiritum hujus mundi accepimus, sed Spiritum qui ex Deo est, ut sciamus quæ a Deo donata sunt nobis :</ab>
				<ab xml:id="s1Cor.2.13" n="1 Cor. 2.13">quæ et loquimur non in doctis humanæ sapientiæ verbis, sed in doctrina Spiritus, spiritualibus spiritualia comparantes</ab>
				<ab xml:id="s1Cor.2.14" n="1 Cor. 2.14">Animalis autem homo non percipit ea quæ sunt Spiritus Dei : stultitia enim est illi, et non potest intelligere : quia spiritualiter examinatur.</ab>
				<ab xml:id="s1Cor.2.15" n="1 Cor. 2.15">Spiritualis autem judicat omnia : et ipse a nemine judicatur.</ab>
				<ab xml:id="s1Cor.2.16" n="1 Cor. 2.16">Quis enim cognovit sensum Domini, qui instruat eum ? nos autem sensum Christi habemus.</ab>
				<ab xml:id="s1Cor.3.1" n="1 Cor. 3.1">Et ego, fratres, non potui vobis loqui quasi spiritualibus, sed quasi carnalibus. Tamquam parvulis in Christo,</ab>
				<ab xml:id="s1Cor.3.2" n="1 Cor. 3.2">lac vobis potum dedi, non escam : nondum enim poteratis : sed nec nunc quidem potestis : adhuc enim carnales estis.</ab>
				<ab xml:id="s1Cor.3.3" n="1 Cor. 3.3">Cum enim sit inter vos zelus, et contentio : nonne carnales estis, et secundum hominem ambulatis ?</ab>
				<ab xml:id="s1Cor.3.4" n="1 Cor. 3.4">Cum enim quis dicat : Ego quidem sum Pauli ; alius autem : Ego Apollo : nonne homines estis ? / Quid igitur est Apollo ? quid vero Paulus ?</ab>
				<ab xml:id="s1Cor.3.5" n="1 Cor. 3.5">ministri ejus, cui credidistis, et unicuique sicut Dominus dedit.</ab>
				<ab xml:id="s1Cor.3.6" n="1 Cor. 3.6">Ego plantavi, Apollo rigavit : sed Deus incrementum dedit.</ab>
				<ab xml:id="s1Cor.3.7" n="1 Cor. 3.7">Itaque neque qui plantat est aliquid, neque qui rigat : sed qui incrementum dat, Deus.</ab>
				<ab xml:id="s1Cor.3.8" n="1 Cor. 3.8">Qui autem plantat, et qui rigat, unum sunt. Unusquisque autem propriam mercedem accipiet, secundum suum laborem.</ab>
				<ab xml:id="s1Cor.3.9" n="1 Cor. 3.9">Dei enim sumus adjutores : Dei agricultura estis, Dei ædificatio estis.</ab>
				<ab xml:id="s1Cor.3.10" n="1 Cor. 3.10">Secundum gratiam Dei, quæ data est mihi, ut sapiens architectus fundamentum posui : alius autem superædificat. Unusquisque autem videat quomodo superædificet.</ab>
				<ab xml:id="s1Cor.3.11" n="1 Cor. 3.11">Fundamentum enim aliud nemo potest ponere præter id quod positum est, quod est Christus Jesus.</ab>
				<ab xml:id="s1Cor.3.12" n="1 Cor. 3.12">Si quis autem superædificat super fundamentum hoc, aurum, argentum, lapides pretiosos, ligna, fœnum, stipulam,</ab>
				<ab xml:id="s1Cor.3.13" n="1 Cor. 3.13">uniuscujusque opus manifestum erit : dies enim Domini declarabit, quia in igne revelabitur : et uniuscujusque opus quale sit, ignis probabit.</ab>
				<ab xml:id="s1Cor.3.14" n="1 Cor. 3.14">Si cujus opus manserit quod superædificavit, mercedem accipiet.</ab>
				<ab xml:id="s1Cor.3.15" n="1 Cor. 3.15">Si cujus opus arserit, detrimentum patietur : ipse autem salvus erit, sic tamen quasi per ignem.</ab>
				<ab xml:id="s1Cor.3.16" n="1 Cor. 3.16">Nescitis quia templum Dei estis, et Spiritus Dei habitat in vobis ?</ab>
				<ab xml:id="s1Cor.3.17" n="1 Cor. 3.17">Si quis autem templum Dei violaverit, disperdet illum Deus. Templum enim Dei sanctum est, quod estis vos.</ab>
				<ab xml:id="s1Cor.3.18" n="1 Cor. 3.18">Nemo se seducat : si quis videtur inter vos sapiens esse in hoc sæculo, stultus fiat ut sit sapiens.</ab>
				<ab xml:id="s1Cor.3.19" n="1 Cor. 3.19">Sapientia enim hujus mundi, stultitia est apud Deum. Scriptum est enim : Comprehendam sapientes in astutia eorum.</ab>
				<ab xml:id="s1Cor.3.20" n="1 Cor. 3.20">Et iterum : Dominus novit cogitationes sapientium quoniam vanæ sunt.</ab>
				<ab xml:id="s1Cor.3.21" n="1 Cor. 3.21">Nemo itaque glorietur in hominibus</ab>
				<ab xml:id="s1Cor.3.22" n="1 Cor. 3.22">Omnia enim vestra sunt, sive Paulus, sive Apollo, sive Cephas, sive mundus, sive vita, sive mors, sive præsentia, sive futura : omnia enim vestra sunt :</ab>
				<ab xml:id="s1Cor.3.23" n="1 Cor. 3.23">vos autem Christi : Christus autem Dei.</ab>
				<ab xml:id="s1Cor.4.1" n="1 Cor. 4.1">Sic nos existimet homo ut ministros Christi, et dispensatores mysteriorum Dei.</ab>
				<ab xml:id="s1Cor.4.2" n="1 Cor. 4.2">Hic jam quæritur inter dispensatores ut fidelis quis inveniatur.</ab>
				<ab xml:id="s1Cor.4.3" n="1 Cor. 4.3">Mihi autem pro minimo est ut a vobis judicer, aut ab humano die : sed neque meipsum judico.</ab>
				<ab xml:id="s1Cor.4.4" n="1 Cor. 4.4">Nihil enim mihi conscius sum, sed non in hoc justificatus sum : qui autem judicat me, Dominus est.</ab>
				<ab xml:id="s1Cor.4.5" n="1 Cor. 4.5">Itaque nolite ante tempus judicare, quoadusque veniat Dominus : qui et illuminabit abscondita tenebrarum, et manifestabit consilia cordium : et tunc laus erit unicuique a Deo.</ab>
				<ab xml:id="s1Cor.4.6" n="1 Cor. 4.6">Hæc autem, fratres, transfiguravi in me et Apollo, propter vos : ut in nobis discatis, ne supra quam scriptum est, unus adversus alterum infletur pro alio.</ab>
				<ab xml:id="s1Cor.4.7" n="1 Cor. 4.7">Quis enim te discernit ? quid autem habes quod non accepisti ? si autem accepisti, quid gloriaris quasi non acceperis ?</ab>
				<ab xml:id="s1Cor.4.8" n="1 Cor. 4.8">Jam saturati estis, jam divites facti estis : sine nobis regnatis : et utinam regnetis, ut et nos vobiscum regnemus.</ab>
				<ab xml:id="s1Cor.4.9" n="1 Cor. 4.9">Puto enim quod Deus nos Apostolos novissimos ostendit, tamquam morti destinatos : quia spectaculum facti sumus mundo, et angelis, et hominibus.</ab>
				<ab xml:id="s1Cor.4.10" n="1 Cor. 4.10">Nos stulti propter Christum, vos autem prudentes in Christo : nos infirmi, vos autem fortes : vos nobiles, nos autem ignobiles.</ab>
				<ab xml:id="s1Cor.4.11" n="1 Cor. 4.11">Usque in hanc horam et esurimus, et sitimus, et nudi sumus, et colaphis cædimur, et instabiles sumus,</ab>
				<ab xml:id="s1Cor.4.12" n="1 Cor. 4.12">et laboramus operantes manibus nostris : maledicimur, et benedicimus : persecutionem patimur, et sustinemus :</ab>
				<ab xml:id="s1Cor.4.13" n="1 Cor. 4.13">blasphemamur, et obsecramus : tamquam purgamenta hujus mundi facti sumus, omnium peripsema usque adhuc.</ab>
				<ab xml:id="s1Cor.4.14" n="1 Cor. 4.14">Non ut confundam vos, hæc scribo, sed ut filios meos carissimos moneo.</ab>
				<ab xml:id="s1Cor.4.15" n="1 Cor. 4.15">Nam si decem millia pædagogorum habeatis in Christo, sed non multos patres. Nam in Christo Jesu per Evangelium ego vos genui.</ab>
				<ab xml:id="s1Cor.4.16" n="1 Cor. 4.16">Rogo ergo vos, imitatores mei estote, sicut et ego Christi.</ab>
				<ab xml:id="s1Cor.4.17" n="1 Cor. 4.17">Ideo misi ad vos Timotheum, qui est filius meus carissimus, et fidelis in Domino : qui vos commonefaciet vias meas, quæ sunt in Christo Jesu, sicut ubique in omni ecclesia doceo.</ab>
				<ab xml:id="s1Cor.4.18" n="1 Cor. 4.18">Tamquam non venturus sim ad vos, sic inflati sunt quidam.</ab>
				<ab xml:id="s1Cor.4.19" n="1 Cor. 4.19">Veniam autem ad vos cito, si Dominus voluerit : et cognoscam non sermonem eorum qui inflati sunt, sed virtutem.</ab>
				<ab xml:id="s1Cor.4.20" n="1 Cor. 4.20">Non enim in sermone est regnum Dei, sed in virtute.</ab>
				<ab xml:id="s1Cor.4.21" n="1 Cor. 4.21">Quid vultis ? in virga veniam ad vos, an in caritate, et spiritu mansuetudinis ?</ab>
				<ab xml:id="s1Cor.5.1" n="1 Cor. 5.1">Omnino auditur inter vos fornicatio, et talis fornicatio, qualis nec inter gentes, ita ut uxorem patris sui aliquis habeat.</ab>
				<ab xml:id="s1Cor.5.2" n="1 Cor. 5.2">Et vos inflati estis : et non magis luctum habuistis ut tollatur de medio vestrum qui hoc opus fecit.</ab>
				<ab xml:id="s1Cor.5.3" n="1 Cor. 5.3">Ego quidem absens corpore, præsens autem spiritu, jam judicavi ut præsens eum, qui sic operatus est,</ab>
				<ab xml:id="s1Cor.5.4" n="1 Cor. 5.4">in nomine Domini nostri Jesu Christi, congregatis vobis et meo spiritu, cum virtute Domini nostri Jesu,</ab>
				<ab xml:id="s1Cor.5.5" n="1 Cor. 5.5">tradere hujusmodi Satanæ in interitum carnis, ut spiritus salvus sit in die Domini nostri Jesu Christi.</ab>
				<ab xml:id="s1Cor.5.6" n="1 Cor. 5.6">Non est bona gloriatio vestra. Nescitis quia modicum fermentum totam massam corrumpit ?</ab>
				<ab xml:id="s1Cor.5.7" n="1 Cor. 5.7">Expurgate vetus fermentum, ut sitis nova conspersio, sicut estis azymi. Etenim Pascha nostrum immolatus est Christus.</ab>
				<ab xml:id="s1Cor.5.8" n="1 Cor. 5.8">Itaque epulemur : non in fermento veteri, neque in fermento malitiæ et nequitiæ : sed in azymis sinceritatis et veritatis.</ab>
				<ab xml:id="s1Cor.5.9" n="1 Cor. 5.9">Scripsi vobis in epistola : Ne commisceamini fornicariis :</ab>
				<ab xml:id="s1Cor.5.10" n="1 Cor. 5.10">non utique fornicariis hujus mundi, aut avaris, aut rapacibus, aut idolis servientibus : alioquin debueratis de hoc mundo exiisse.</ab>
				<ab xml:id="s1Cor.5.11" n="1 Cor. 5.11">Nunc autem scripsi vobis non commisceri : si is qui frater nominatur, est fornicator, aut avarus, aut idolis serviens, aut maledicus, aut ebriosus, aut rapax, cum ejusmodi nec cibum sumere.</ab>
				<ab xml:id="s1Cor.5.12" n="1 Cor. 5.12">Quid enim mihi de iis qui foris sunt, judicare ? nonne de iis qui intus sunt, vos judicatis ?</ab>
				<ab xml:id="s1Cor.5.13" n="1 Cor. 5.13">nam eos qui foris sunt, Deus judicabit. Auferte malum ex vobis ipsis.</ab>
				<ab xml:id="s1Cor.6.1" n="1 Cor. 6.1">Audet aliquis vestrum habens negotium adversus alterum, judicari apud iniquos, et non apud sanctos ?</ab>
				<ab xml:id="s1Cor.6.2" n="1 Cor. 6.2">an nescitis quoniam sancti de hoc mundo judicabunt ? et si in vobis judicabitur mundus, indigni estis qui de minimis judicetis ?</ab>
				<ab xml:id="s1Cor.6.3" n="1 Cor. 6.3">Nescitis quoniam angelos judicabimus ? quanto magis sæcularia ?</ab>
				<ab xml:id="s1Cor.6.4" n="1 Cor. 6.4">Sæcularia igitur judicia si habueritis : contemptibiles, qui sunt in ecclesia, illos constituite ad judicandum.</ab>
				<ab xml:id="s1Cor.6.5" n="1 Cor. 6.5">Ad verecundiam vestram dico. Sic non est inter vos sapiens quisquam, qui possit judicare inter fratrem suum ?</ab>
				<ab xml:id="s1Cor.6.6" n="1 Cor. 6.6">Sed frater cum fratre judicio contendit : et hoc apud infideles ?</ab>
				<ab xml:id="s1Cor.6.7" n="1 Cor. 6.7">Jam quidem omnino delictum est in vobis, quod judicia habetis inter vos. Quare non magis injuriam accipitis ? quare non magis fraudem patimini ?</ab>
				<ab xml:id="s1Cor.6.8" n="1 Cor. 6.8">Sed vos injuriam facitis, et fraudatis : et hoc fratribus.</ab>
				<ab xml:id="s1Cor.6.9" n="1 Cor. 6.9">An nescitis quia iniqui regnum Dei non possidebunt ? Nolite errare : neque fornicarii, neque idolis servientes, neque adulteri,</ab>
				<ab xml:id="s1Cor.6.10" n="1 Cor. 6.10">neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt.</ab>
				<ab xml:id="s1Cor.6.11" n="1 Cor. 6.11">Et hæc quidam fuistis : sed abluti estis, sed sanctificati estis, sed justificati estis in nomine Domini nostri Jesu Christi, et in Spiritu Dei nostri.</ab>
				<ab xml:id="s1Cor.6.12" n="1 Cor. 6.12">Omnia mihi licent, sed non omnia expediunt : omnia mihi licent, sed ego sub nullis redigar potestate.</ab>
				<ab xml:id="s1Cor.6.13" n="1 Cor. 6.13">Esca ventri, et venter escis : Deus autem et hunc et has destruet : corpus autem non fornicationi, sed Domino : et Dominus corpori.</ab>
				<ab xml:id="s1Cor.6.14" n="1 Cor. 6.14">Deus vero et Dominum suscitavit : et nos suscitabit per virtutem suam.</ab>
				<ab xml:id="s1Cor.6.15" n="1 Cor. 6.15">Nescitis quoniam corpora vestra membra sunt Christi ? Tollens ergo membra Christi, faciam membra meretricis ? Absit.</ab>
				<ab xml:id="s1Cor.6.16" n="1 Cor. 6.16">An nescitis quoniam qui adhæret meretrici, unum corpus efficitur ? Erunt enim (inquit) duo in carne una.</ab>
				<ab xml:id="s1Cor.6.17" n="1 Cor. 6.17">Qui autem adhæret Domino, unus spiritus est.</ab>
				<ab xml:id="s1Cor.6.18" n="1 Cor. 6.18">Fugite fornicationem. Omne peccatum, quodcumque fecerit homo, extra corpus est : qui autem fornicatur, in corpus suum peccat</ab>
				<ab xml:id="s1Cor.6.19" n="1 Cor. 6.19">An nescitis quoniam membra vestra, templum sunt Spiritus Sancti, qui in vobis est, quem habetis a Deo, et non estis vestri ?</ab>
				<ab xml:id="s1Cor.6.20" n="1 Cor. 6.20">Empti enim estis pretio magno. Glorificate, et portate Deum in corpore vestro.</ab>
				<ab xml:id="s1Cor.7.1" n="1 Cor. 7.1">De quibus autem scripsistis mihi : Bonum est homini mulierem non tangere :</ab>
				<ab xml:id="s1Cor.7.2" n="1 Cor. 7.2">propter fornicationem autem unusquisque suam uxorem habeat, et unaquæque suum virum habeat.</ab>
				<ab xml:id="s1Cor.7.3" n="1 Cor. 7.3">Uxori vir debitum reddat : similiter autem et uxor viro.</ab>
				<ab xml:id="s1Cor.7.4" n="1 Cor. 7.4">Mulier su1 Cor.oris potestatem non habet, sed vir. Similiter autem et vir su1 Cor.oris potestatem non habet, sed mulier.</ab>
				<ab xml:id="s1Cor.7.5" n="1 Cor. 7.5">Nolite fraudare invicem, nisi forte ex consensu ad tempus, ut vacetis orationi : et iterum revertimini in idipsum, ne tentet vos Satanas propter incontinentiam vestram.</ab>
				<ab xml:id="s1Cor.7.6" n="1 Cor. 7.6">Hoc autem dico secundum indulgentiam, non secundum imperium.</ab>
				<ab xml:id="s1Cor.7.7" n="1 Cor. 7.7">Volo enim omnes vos esse sicut meipsum : sed unusquisque proprium donum habet ex Deo : alius quidem sic, alius vero sic.</ab>
				<ab xml:id="s1Cor.7.8" n="1 Cor. 7.8">Dico autem non nuptis, et viduis : bonum est illis si sic permaneant, sicut et ego.</ab>
				<ab xml:id="s1Cor.7.9" n="1 Cor. 7.9">Quod si non se continent, nubant. Melius est enim nubere, quam uri.</ab>
				<ab xml:id="s1Cor.7.10" n="1 Cor. 7.10">Iis autem qui matrimonio juncti sunt, præcipio non ego, sed Dominus, uxorem a viro non discedere :</ab>
				<ab xml:id="s1Cor.7.11" n="1 Cor. 7.11">quod si discesserit, manere innuptam, aut viro suo reconciliari. Et vir uxorem non dimittat.</ab>
				<ab xml:id="s1Cor.7.12" n="1 Cor. 7.12">Nam ceteris ego dico, non Dominus. Si quis frater uxorem habet infidelem, et hæc consentit habitare cum illo, non dimittat illam.</ab>
				<ab xml:id="s1Cor.7.13" n="1 Cor. 7.13">Et si qua mulier fidelis habet virum infidelem, et hic consentit habitare cum illa, non dimittat virum :</ab>
				<ab xml:id="s1Cor.7.14" n="1 Cor. 7.14">sanctificatus est enim vir infidelis per mulierem fidelem, et sanctificata est mulier infidelis per virum fidelem : alioquin filii vestri immundi essent, nunc autem sancti sunt.</ab>
				<ab xml:id="s1Cor.7.15" n="1 Cor. 7.15">Quod si infidelis discedit, discedat : non enim servituti subjectus est frater, aut soror in hujusmodi : in pace autem vocavit nos Deus.</ab>
				<ab xml:id="s1Cor.7.16" n="1 Cor. 7.16">Unde enim scis mulier, si virum salvum facies ? aut unde scis vir, si mulierem salvam facies ?</ab>
				<ab xml:id="s1Cor.7.17" n="1 Cor. 7.17">Nisi unicuique sicut divisit Dominus, unumquemque sicut vocavit Deus, ita ambulet, et sicut in omnibus ecclesiis doceo.</ab>
				<ab xml:id="s1Cor.7.18" n="1 Cor. 7.18">Circumcisus aliquis vocatus est ? non adducat præputium. In præputio aliquis vocatus est ? non circumcidatur.</ab>
				<ab xml:id="s1Cor.7.19" n="1 Cor. 7.19">Circumcisio nihil est, et præputium nihil est : sed observatio mandatorum Dei</ab>
				<ab xml:id="s1Cor.7.20" n="1 Cor. 7.20">Unusquisque in qua vocatione vocatus est, in ea permaneat.</ab>
				<ab xml:id="s1Cor.7.21" n="1 Cor. 7.21">Servus vocatus es ? non sit tibi curæ : sed et si potes fieri liber, magis utere.</ab>
				<ab xml:id="s1Cor.7.22" n="1 Cor. 7.22">Qui enim in Domino vocatus est servus, libertus est Domini : similiter qui liber vocatus est, servus est Christi.</ab>
				<ab xml:id="s1Cor.7.23" n="1 Cor. 7.23">Pretio empti estis : nolite fieri servi hominum.</ab>
				<ab xml:id="s1Cor.7.24" n="1 Cor. 7.24">Unusquisque in quo vocatus est, fratres, in hoc permaneat apud Deum.</ab>
				<ab xml:id="s1Cor.7.25" n="1 Cor. 7.25">De virginibus autem præceptum Domini non habeo : consilium autem do, tamquam misericordiam consecutus a Domino, ut sim fidelis.</ab>
				<ab xml:id="s1Cor.7.26" n="1 Cor. 7.26">Existimo ergo hoc bonum esse propter instantem necessitatem, quoniam bonum est homini sic esse.</ab>
				<ab xml:id="s1Cor.7.27" n="1 Cor. 7.27">Alligatus es uxori ? noli quærere solutionem. Solutus es ab uxore ? noli quærere uxorem</ab>
				<ab xml:id="s1Cor.7.28" n="1 Cor. 7.28">Si autem acceperis uxorem, non peccasti. Et si nupserit virgo, non peccavit : tribulationem tamen carnis habebunt hujusmodi. Ego autem vobis parco.</ab>
				<ab xml:id="s1Cor.7.29" n="1 Cor. 7.29">Hoc itaque dico, fratres : tempus breve est : reliquum est, ut et qui habent uxores, tamquam non habentes sint :</ab>
				<ab xml:id="s1Cor.7.30" n="1 Cor. 7.30">et qui flent, tamquam non flentes : et qui gaudent, tamquam non gaudentes : et qui emunt, tamquam non possidentes :</ab>
				<ab xml:id="s1Cor.7.31" n="1 Cor. 7.31">et qui utuntur hoc mundo, tamquam non utantur : præterit enim figura hujus mundi.</ab>
				<ab xml:id="s1Cor.7.32" n="1 Cor. 7.32">Volo autem vos sine sollicitudine esse. Qui sine uxore est, sollicitus est quæ Domini sunt, quomodo placeat Deo.</ab>
				<ab xml:id="s1Cor.7.33" n="1 Cor. 7.33">Qui autem cum uxore est, sollicitus est quæ sunt mundi, quomodo placeat uxori, et divisus est.</ab>
				<ab xml:id="s1Cor.7.34" n="1 Cor. 7.34">Et mulier innupta, et virgo, cogitat quæ Domini sunt, ut sit sancta corpore, et spiritu. Quæ autem nupta est, cogitat quæ sunt mundi, quomodo placeat viro.</ab>
				<ab xml:id="s1Cor.7.35" n="1 Cor. 7.35">Porro hoc ad utilitatem vestram dico : non ut laqueum vobis injiciam, sed ad id, quod honestum est, et quod facultatem præbeat sine impedimento Dominum obsecrandi.</ab>
				<ab xml:id="s1Cor.7.36" n="1 Cor. 7.36">Si quis autem turpem se videri existimat super virgine sua, quod sit superadulta, et ita oportet fieri : quod vult faciat : non peccat, si nubat.</ab>
				<ab xml:id="s1Cor.7.37" n="1 Cor. 7.37">Nam qui statuit in corde suo firmus, non habens necessitatem, potestatem autem habens suæ voluntatis, et hoc judicavit in corde suo, servare virginem suam, bene facit.</ab>
				<ab xml:id="s1Cor.7.38" n="1 Cor. 7.38">Igitur et qui matrimonio jungit virginem suam, bene facit : et qui non jungit, melius facit.</ab>
				<ab xml:id="s1Cor.7.39" n="1 Cor. 7.39">Mulier alligata est legi quanto tempore vir ejus vivit, quod si dormierit vir ejus, liberata est : cui vult nubat, tantum in Domino.</ab>
				<ab xml:id="s1Cor.7.40" n="1 Cor. 7.40">Beatior autem erit si sic permanserit secundum meum consilium : puto autem quod et ego Spiritum Dei habeam.</ab>
				<ab xml:id="s1Cor.8.1" n="1 Cor. 8.1">De iis autem quæ idolis sacrificantur, scimus quia omnes scientiam habemus. Scientia inflat, caritas vero ædificat.</ab>
				<ab xml:id="s1Cor.8.2" n="1 Cor. 8.2">Si quis autem se existimat scire aliquid, nondum cognovit quemadmodum oporteat eum scire.</ab>
				<ab xml:id="s1Cor.8.3" n="1 Cor. 8.3">Si quis autem diligit Deum, hic cognitus est ab eo.</ab>
				<ab xml:id="s1Cor.8.4" n="1 Cor. 8.4">De escis autem quæ idolis immolantur, scimus quia nihil est idolum in mundo, et quod nullus est Deus, nisi unus.</ab>
				<ab xml:id="s1Cor.8.5" n="1 Cor. 8.5">Nam etsi sunt qui dicantur dii sive in cælo, sive in terra (siquidem sunt dii multi, et domini multi) :</ab>
				<ab xml:id="s1Cor.8.6" n="1 Cor. 8.6">nobis tamen unus est Deus, Pater, ex quo omnia, et nos in illum : et unus Dominus Jesus Christus, per quem omnia, et nos per ipsum.</ab>
				<ab xml:id="s1Cor.8.7" n="1 Cor. 8.7">Sed non in omnibus est scientia. Quidam autem cum conscientia usque nunc idoli, quasi idolothytum manducant : et conscientia ipsorum cum sit infirma, polluitur.</ab>
				<ab xml:id="s1Cor.8.8" n="1 Cor. 8.8">Esca autem nos non commendat Deo. Neque enim si manducaverimus, abundabimus : neque si non manducaverimus, deficiemus.</ab>
				<ab xml:id="s1Cor.8.9" n="1 Cor. 8.9">Videte autem ne forte hæc licentia vestra offendiculum fiat infirmis</ab>
				<ab xml:id="s1Cor.8.10" n="1 Cor. 8.10">Si enim quis viderit eum, qui habet scientiam, in idolio recumbentem : nonne conscientia ejus, cum sit infirma, ædificabitur ad manducandum idolothyta ?</ab>
				<ab xml:id="s1Cor.8.11" n="1 Cor. 8.11">Et peribit infirmus in tua scientia, frater, propter quem Christus mortuus est ?</ab>
				<ab xml:id="s1Cor.8.12" n="1 Cor. 8.12">Sic autem peccantes in fratres, et percutientes conscientiam eorum infirmam, in Christum peccatis.</ab>
				<ab xml:id="s1Cor.8.13" n="1 Cor. 8.13">Quapropter si esca scandalizat fratrem meum, non manducabo carnem in æternum, ne fratrem meum scandalizem.</ab>
				<ab xml:id="s1Cor.9.1" n="1 Cor. 9.1">Non sum liber ? non sum Apostolus ? nonne Christum Jesum Dominum nostrum vidi ? nonne opus meum vos estis in Domino ?</ab>
				<ab xml:id="s1Cor.9.2" n="1 Cor. 9.2">Et si aliis non sum Apostolus, sed tamen vobis sum : nam signaculum apostolatus mei vos estis in Domino.</ab>
				<ab xml:id="s1Cor.9.3" n="1 Cor. 9.3">Mea defensio apud eos qui me interrogant, hæc est :</ab>
				<ab xml:id="s1Cor.9.4" n="1 Cor. 9.4">Numquid non habemus potestatem manducandi et bibendi ?</ab>
				<ab xml:id="s1Cor.9.5" n="1 Cor. 9.5">numquid non habemus potestatem mulierem sororem circumducendi sicut et ceteri Apostoli, et fratres Domini, et Cephas ?</ab>
				<ab xml:id="s1Cor.9.6" n="1 Cor. 9.6">aut ego solus, et Barnabas, non habemus potestatem hoc operandi ?</ab>
				<ab xml:id="s1Cor.9.7" n="1 Cor. 9.7">Quis militat suis stipendiis umquam ? quis plantat vineam, et de fructu ejus non edit ? quis pascit gregem, et de lacte gregis non manducat ?</ab>
				<ab xml:id="s1Cor.9.8" n="1 Cor. 9.8">Numquid secundum hominem hæc dico ? an et lex hæc non dicit ?</ab>
				<ab xml:id="s1Cor.9.9" n="1 Cor. 9.9">Scriptum est enim in lege Moysi : Non alligabis os bovi trituranti. Numquid de bobus cura est Deo ?</ab>
				<ab xml:id="s1Cor.9.10" n="1 Cor. 9.10">an propter nos utique hoc dicit ? Nam propter nos scripta sunt : quoniam debet in spe qui arat, arare : et qui triturat, in spe fructus percipiendi.</ab>
				<ab xml:id="s1Cor.9.11" n="1 Cor. 9.11">Si nos vobis spiritualia seminavimus, magnum est si nos carnalia vestra metamus ?</ab>
				<ab xml:id="s1Cor.9.12" n="1 Cor. 9.12">Si alii potestatis vestræ participes sunt, quare non potius nos ? Sed non usi sumus hac potestate : sed omnia sustinemus, ne quod offendiculum demus Evangelio Christi.</ab>
				<ab xml:id="s1Cor.9.13" n="1 Cor. 9.13">Nescitis quoniam qui in sacrario operantur quæ de sacrario sunt, edunt : et qui altari deserviunt, cum altari participant ?</ab>
				<ab xml:id="s1Cor.9.14" n="1 Cor. 9.14">Ita et Dominus ordinavit iis qui Evangelium annuntiant, de Evangelio vivere.</ab>
				<ab xml:id="s1Cor.9.15" n="1 Cor. 9.15">Ego autem nullo horum usus sum. Non autem scripsi hæc ut ita fiant in me : bonum est enim mihi magis mori, quam ut gloriam meam quis evacuet.</ab>
				<ab xml:id="s1Cor.9.16" n="1 Cor. 9.16">Nam si evangelizavero, non est mihi gloria : necessitas enim mihi incumbit : væ enim mihi est, si non evangelizavero.</ab>
				<ab xml:id="s1Cor.9.17" n="1 Cor. 9.17">Si enim volens hoc ago, mercedem habeo : si autem invitus, dispensatio mihi credita est.</ab>
				<ab xml:id="s1Cor.9.18" n="1 Cor. 9.18">Quæ est ergo merces mea ? ut Evangelium prædicans, sine sumptu ponam Evangelium, ut non abutar potestate mea in Evangelio.</ab>
				<ab xml:id="s1Cor.9.19" n="1 Cor. 9.19">Nam cum liber essem ex omnibus, omnium me servum feci, ut plures lucrifacerem.</ab>
				<ab xml:id="s1Cor.9.20" n="1 Cor. 9.20">Et factus sum Judæis tamquam Judæus, ut Judæos lucrarer :</ab>
				<ab xml:id="s1Cor.9.21" n="1 Cor. 9.21">iis qui sub lege sunt, quasi sub lege essem (cum ipse non essem sub lege) ut eos qui sub lege erant, lucrifacerem : iis qui sine lege erant, tamquam sine lege essem (cum sine lege Dei non essem : sed in lege essem Christi) ut lucrifacerem eos qui sine lege erant.</ab>
				<ab xml:id="s1Cor.9.22" n="1 Cor. 9.22">Factus sum infirmis infirmus, ut infirmos lucrifacerem. Omnibus omnia factus sum, ut omnes facerem salvos.</ab>
				<ab xml:id="s1Cor.9.23" n="1 Cor. 9.23">Omnia autem facio propter Evangelium : ut particeps ejus efficiar.</ab>
				<ab xml:id="s1Cor.9.24" n="1 Cor. 9.24">Nescitis quod ii qui in stadio currunt, omnes quidem currunt, sed unus accipit bravium ? Sic currite ut comprehendatis.</ab>
				<ab xml:id="s1Cor.9.25" n="1 Cor. 9.25">Omnis autem qui in agone contendit, ab omnibus se abstinet, et illi quidem ut corruptibilem coronam accipiant : nos autem incorruptam.</ab>
				<ab xml:id="s1Cor.9.26" n="1 Cor. 9.26">Ego igitur sic curro, non quasi in incertum : sic pugno, non quasi aërem verberans :</ab>
				<ab xml:id="s1Cor.9.27" n="1 Cor. 9.27">sed castigo corpus meum, et in servitutem redigo : ne forte cum aliis prædicaverim, ipse reprobus efficiar.</ab>
				<ab xml:id="s1Cor.10.1" n="1 Cor. 10.1">Nolo enim vos ignorare fratres, quoniam patres nostri omnes sub nube fuerunt, et omnes mare transierunt,</ab>
				<ab xml:id="s1Cor.10.2" n="1 Cor. 10.2">et omnes in Moyse baptizati sunt in nube, et in mari </ab>
				<ab xml:id="s1Cor.10.3" n="1 Cor. 10.3">et omnes eamdem escam spiritalem manducaverunt,</ab>
				<ab xml:id="s1Cor.10.4" n="1 Cor. 10.4">et omnes eumdem potum spiritalem biberunt (bibebant autem de spiritali, consequente eos, petra : petra autem erat Christus) :</ab>
				<ab xml:id="s1Cor.10.5" n="1 Cor. 10.5">sed non in pluribus eorum beneplacitum est Deo : nam prostrati sunt in deserto.</ab>
				<ab xml:id="s1Cor.10.6" n="1 Cor. 10.6">Hæc autem in figura facta sunt nostri, ut non simus concupiscentes malorum, sicut et illi concupierunt.</ab>
				<ab xml:id="s1Cor.10.7" n="1 Cor. 10.7">Neque idololatræ efficiamini, sicut quidam ex ipsis : quemadmodum scriptum est : Sedit populus manducare, et bibere, et surrexerunt ludere.</ab>
				<ab xml:id="s1Cor.10.8" n="1 Cor. 10.8">Neque fornicemur, sicut quidam ex ipsis fornicati sunt, et ceciderunt una die viginti tria millia.</ab>
				<ab xml:id="s1Cor.10.9" n="1 Cor. 10.9">Neque tentemus Christum, sicut quidam eorum tentaverunt, et a serpentibus perierunt.</ab>
				<ab xml:id="s1Cor.10.10" n="1 Cor. 10.10">Neque murmuraveritis, sicut quidam eorum murmuraverunt, et perierunt ab exterminatore.</ab>
				<ab xml:id="s1Cor.10.11" n="1 Cor. 10.11">Hæc autem omnia in figura contingebant illis : scripta sunt autem ad correptionem nostram, in quos fines sæculorum devenerunt.</ab>
				<ab xml:id="s1Cor.10.12" n="1 Cor. 10.12">Itaque qui se existimat stare, videat ne cadat.</ab>
				<ab xml:id="s1Cor.10.13" n="1 Cor. 10.13">Tentatio vos non apprehendat nisi humana : fidelis autem Deus est, qui non patietur vos tentari supra id quod potestis, sed faciet etiam cum tentatione proventum ut possitis sustinere.</ab>
				<ab xml:id="s1Cor.10.14" n="1 Cor. 10.14">Propter quod, carissimi mihi, fugite ab idolorum cultura :</ab>
				<ab xml:id="s1Cor.10.15" n="1 Cor. 10.15">ut prudentibus loquor, vos ipsi judicate quod dico.</ab>
				<ab xml:id="s1Cor.10.16" n="1 Cor. 10.16">Calix benedictionis, cui benedicimus, nonne communicatio sanguinis Christi est ? et panis quem frangimus, nonne participatio corporis Domini est ?</ab>
				<ab xml:id="s1Cor.10.17" n="1 Cor. 10.17">Quoniam unus panis, unum corpus multi sumus, omnes qui de uno pane participamus.</ab>
				<ab xml:id="s1Cor.10.18" n="1 Cor. 10.18">Videte Israël secundum carnem : nonne qui edunt hostias, participes sunt altaris ?</ab>
				<ab xml:id="s1Cor.10.19" n="1 Cor. 10.19">Quid ergo ? dico quod idolis immolatum sit aliquid ? aut quod idolum, sit aliquid ?</ab>
				<ab xml:id="s1Cor.10.20" n="1 Cor. 10.20">Sed quæ immolant gentes, dæmoniis immolant, et non Deo. Nolo autem vos socios fieri dæmoniorum :</ab>
				<ab xml:id="s1Cor.10.21" n="1 Cor. 10.21">non potestis calicem Domini bibere, et calicem dæmoniorum ; non potestis mensæ Domini participes esse, et mensæ dæmoniorum.</ab>
				<ab xml:id="s1Cor.10.22" n="1 Cor. 10.22">An æmulamur Dominum ? numquid fortiores illo sumus ? Omnia mihi licent, sed non omnia expediunt.</ab>
				<ab xml:id="s1Cor.10.23" n="1 Cor. 10.23">Omnia mihi licent, sed non omnia ædificat.</ab>
				<ab xml:id="s1Cor.10.24" n="1 Cor. 10.24">Nemo quod suum est quærat, sed quod alterius.</ab>
				<ab xml:id="s1Cor.10.25" n="1 Cor. 10.25">Omne quod in macello venit, manducate, nihil interrogantes propter conscientiam.</ab>
				<ab xml:id="s1Cor.10.26" n="1 Cor. 10.26">Domini est terra, et plenitudo ejus.</ab>
				<ab xml:id="s1Cor.10.27" n="1 Cor. 10.27">Si quis vocat vos infidelium, et vultis ire : omne quod vobis apponitur, manducate, nihil interrogantes propter conscientiam.</ab>
				<ab xml:id="s1Cor.10.28" n="1 Cor. 10.28">Si quis autem dixerit : Hoc immolatum est idolis : nolite manducare propter illum qui indicavit, et propter conscientiam :</ab>
				<ab xml:id="s1Cor.10.29" n="1 Cor. 10.29">conscientiam autem dico non tuam, sed alterius. Ut quid enim libertas mea judicatur ab aliena conscientia ?</ab>
				<ab xml:id="s1Cor.10.30" n="1 Cor. 10.30">Si ego cum gratia participo, quid blasphemor pro eo quod gratias ago ?</ab>
				<ab xml:id="s1Cor.10.31" n="1 Cor. 10.31">Sive ergo manducatis, sive bibitis, sive aliud quid facitis : omnia in gloriam Dei facite.</ab>
				<ab xml:id="s1Cor.10.32" n="1 Cor. 10.32">Sine offensione estote Judæis, et gentibus, et ecclesiæ Dei :</ab>
				<ab xml:id="s1Cor.10.33" n="1 Cor. 10.33">sicut et ego per omnia omnibus placeo, non quærens quod mihi utile est, sed quod multis : ut salvi fiant.</ab>
				<ab xml:id="s1Cor.11.1" n="1 Cor. 11.1">Imitatores mei estote, sicut et ego Christi.</ab>
				<ab xml:id="s1Cor.11.2" n="1 Cor. 11.2">Laudo autem vos fratres quod per omnia mei memores estis : et sicut tradidi vobis, præcepta mea tenetis.</ab>
				<ab xml:id="s1Cor.11.3" n="1 Cor. 11.3">Volo autem vos scire quod omnis viri caput, Christus est : caput autem mulieris, vir : caput vero Christi, Deus.</ab>
				<ab xml:id="s1Cor.11.4" n="1 Cor. 11.4">Omnis vir orans, aut prophetans velato capite, deturpat caput suum.</ab>
				<ab xml:id="s1Cor.11.5" n="1 Cor. 11.5">Omnis autem mulier orans, aut prophetans non velato capite, deturpat caput suum : unum enim est ac si decalvetur.</ab>
				<ab xml:id="s1Cor.11.6" n="1 Cor. 11.6">Nam si non velatur mulier, tondeatur. Si vero turpe est mulieri tonderi, aut decalvari, velet caput suum.</ab>
				<ab xml:id="s1Cor.11.7" n="1 Cor. 11.7">Vir quidem non debet velare caput suum : quoniam imago et gloria Dei est, mulier autem gloria viri est.</ab>
				<ab xml:id="s1Cor.11.8" n="1 Cor. 11.8">Non enim vir ex muliere est, sed mulier ex viro.</ab>
				<ab xml:id="s1Cor.11.9" n="1 Cor. 11.9">Etenim non est creatus vir propter mulierem, sed mulier propter virum.</ab>
				<ab xml:id="s1Cor.11.10" n="1 Cor. 11.10">Ideo debet mulier potestatem habere supra caput propter angelos.</ab>
				<ab xml:id="s1Cor.11.11" n="1 Cor. 11.11">Verumtamen neque vir sine muliere : neque mulier sine viro in Domino.</ab>
				<ab xml:id="s1Cor.11.12" n="1 Cor. 11.12">Nam sicut mulier de viro, ita et vir per mulierem : omnia autem ex Deo.</ab>
				<ab xml:id="s1Cor.11.13" n="1 Cor. 11.13">Vos ipsi judicate : decet mulierem non velatam orare Deum ?</ab>
				<ab xml:id="s1Cor.11.14" n="1 Cor. 11.14">Nec ipsa natura docet vos, quod vir quidem si comam nutriat, ignominia est illi :</ab>
				<ab xml:id="s1Cor.11.15" n="1 Cor. 11.15">mulier vero si comam nutriat, gloria est illi : quoniam capilli pro velamine ei dati sunt.</ab>
				<ab xml:id="s1Cor.11.16" n="1 Cor. 11.16">Si quis autem videtur contentiosus esse : nos talem consuetudinem non habemus, neque ecclesia Dei.</ab>
				<ab xml:id="s1Cor.11.17" n="1 Cor. 11.17">Hoc autem præcipio : non laudans quod non in melius, sed in deterius convenitis.</ab>
				<ab xml:id="s1Cor.11.18" n="1 Cor. 11.18">Primum quidem convenientibus vobis in ecclesiam, audio scissuras esse inter vos, et ex parte credo.</ab>
				<ab xml:id="s1Cor.11.19" n="1 Cor. 11.19">Nam oportet et hæreses esse, ut et qui probati sunt, manifesti fiant in vobis.</ab>
				<ab xml:id="s1Cor.11.20" n="1 Cor. 11.20">Convenientibus ergo vobis in unum, jam non est Dominicam cœnam manducare.</ab>
				<ab xml:id="s1Cor.11.21" n="1 Cor. 11.21">Unusquisque enim suam cœnam præsumit ad manducandum, et alius quidem esurit, alius autem ebrius est.</ab>
				<ab xml:id="s1Cor.11.22" n="1 Cor. 11.22">Numquid domos non habetis ad manducandum, et bibendum ? aut ecclesiam Dei contemnitis, et confunditis eos qui non habent ? Quid dicam vobis ? laudo vos ? in hoc non laudo.</ab>
				<ab xml:id="s1Cor.11.23" n="1 Cor. 11.23">Ego enim accepi a Domino quod et tradidi vobis, quoniam Dominus Jesus in qua nocte tradebatur, accepit panem,</ab>
				<ab xml:id="s1Cor.11.24" n="1 Cor. 11.24">et gratias agens fregit, et dixit : Accipite, et manducate : hoc est corpus meum, quod pro vobis tradetur : hoc facite in meam commemorationem.</ab>
				<ab xml:id="s1Cor.11.25" n="1 Cor. 11.25">Similiter et calicem, postquam cœnavit, dicens : Hic calix novum testamentum est in meo sanguine : hoc facite quotiescumque bibetis, in meam commemorationem.</ab>
				<ab xml:id="s1Cor.11.26" n="1 Cor. 11.26">Quotiescumque enim manducabitis panem hunc, et calicem bibetis, mortem Domini annuntiabitis donec veniat.</ab>
				<ab xml:id="s1Cor.11.27" n="1 Cor. 11.27">Itaque quicumque manducaverit panem hunc, vel biberit calicem Domini indigne, reus erit corporis et sanguinis Domini.</ab>
				<ab xml:id="s1Cor.11.28" n="1 Cor. 11.28">Probet autem seipsum homo : et sic de pane illo edat, et de calice bibat.</ab>
				<ab xml:id="s1Cor.11.29" n="1 Cor. 11.29">Qui enim manducat et bibit indigne, judicium sibi manducat et bibit, non dijudicans corpus Domini.</ab>
				<ab xml:id="s1Cor.11.30" n="1 Cor. 11.30">Ideo inter vos multi infirmi et imbecilles, et dormiunt multi.</ab>
				<ab xml:id="s1Cor.11.31" n="1 Cor. 11.31">Quod si nosmetipsos dijudicaremus, non utique judicaremur.</ab>
				<ab xml:id="s1Cor.11.32" n="1 Cor. 11.32">Dum judicamur autem, a Domino corripimur, ut non cum hoc mundo damnemur.</ab>
				<ab xml:id="s1Cor.11.33" n="1 Cor. 11.33">Itaque fratres mei, cum convenitis ad manducandum, invicem exspectate.</ab>
				<ab xml:id="s1Cor.11.34" n="1 Cor. 11.34">Si quis esurit, domi manducet, ut non in judicium conveniatis. Cetera autem, cum venero, disponam.</ab>
				<ab xml:id="s1Cor.12.1" n="1 Cor. 12.1">De spiritualibus autem, nolo vos ignorare fratres.</ab>
				<ab xml:id="s1Cor.12.2" n="1 Cor. 12.2">Scitis quoniam cum gentes essetis, ad simulacra muta prout ducebamini euntes.</ab>
				<ab xml:id="s1Cor.12.3" n="1 Cor. 12.3">Ideo notum vobis facio, quod nemo in Spiritu Dei loquens, dicit anathema Jesu. Et nemo potest dicere, Dominus Jesus, nisi in Spiritu Sancto.</ab>
				<ab xml:id="s1Cor.12.4" n="1 Cor. 12.4">Divisiones vero gratiarum sunt, idem autem Spiritus :</ab>
				<ab xml:id="s1Cor.12.5" n="1 Cor. 12.5">et divisiones ministrationum sunt, idem autem Dominus :</ab>
				<ab xml:id="s1Cor.12.6" n="1 Cor. 12.6">et divisiones operationum sunt, idem vero Deus qui operatur omnia in omnibus.</ab>
				<ab xml:id="s1Cor.12.7" n="1 Cor. 12.7">Unicuique autem datur manifestatio Spiritus ad utilitatem.</ab>
				<ab xml:id="s1Cor.12.8" n="1 Cor. 12.8">Alii quidem per Spiritum datur sermo sapientiæ : alii autem sermo scientiæ secundum eumdem Spiritum :</ab>
				<ab xml:id="s1Cor.12.9" n="1 Cor. 12.9">alteri fides in eodem Spiritu : alii gratia sanitatum in uno Spiritu :</ab>
				<ab xml:id="s1Cor.12.10" n="1 Cor. 12.10">alii operatio virtutum, alii prophetia, alii discretio spirituum, alii genera linguarum, alii interpretatio sermonum.</ab>
				<ab xml:id="s1Cor.12.11" n="1 Cor. 12.11">Hæc autem omnia operatur unus atque idem Spiritus, dividens singulis prout vult.</ab>
				<ab xml:id="s1Cor.12.12" n="1 Cor. 12.12">Sicut enim corpus unum est, et membra habet multa, omnia autem membra corporis cum sint multa, unum tamen corpus sunt : ita et Christus.</ab>
				<ab xml:id="s1Cor.12.13" n="1 Cor. 12.13">Etenim in uno Spiritu omnes nos in unum corpus baptizati sumus, sive Judæi, sive gentiles, sive servi, sive liberi : et omnes in uno Spiritu potati sumus.</ab>
				<ab xml:id="s1Cor.12.14" n="1 Cor. 12.14">Nam et corpus non est unum membrum, sed multa.</ab>
				<ab xml:id="s1Cor.12.15" n="1 Cor. 12.15">Si dixerit pes : Quoniam non sum manus, non sum de corpore : num ideo non est de corpore ?</ab>
				<ab xml:id="s1Cor.12.16" n="1 Cor. 12.16">Et si dixerit auris : Quoniam non sum oculus, non sum de corpore : num ideo non est de corpore ?</ab>
				<ab xml:id="s1Cor.12.17" n="1 Cor. 12.17">Si totum corpus oculus : ubi auditus ? Si totum auditus : ubi odoratus ?</ab>
				<ab xml:id="s1Cor.12.18" n="1 Cor. 12.18">Nunc autem posuit Deus membra, unumquodque eorum in corpore sicut voluit.</ab>
				<ab xml:id="s1Cor.12.19" n="1 Cor. 12.19">Quod si essent omnia unum membrum, ub1 Cor.us ?</ab>
				<ab xml:id="s1Cor.12.20" n="1 Cor. 12.20">Nunc autem multa quidem membra, unum autem corpus.</ab>
				<ab xml:id="s1Cor.12.21" n="1 Cor. 12.21">Non potest autem oculus dicere manui : Opera tua non indigeo : aut iterum caput pedibus : Non estis mihi necessarii.</ab>
				<ab xml:id="s1Cor.12.22" n="1 Cor. 12.22">Sed multo magis quæ videntur membra corporis infirmiora esse, necessariora sunt :</ab>
				<ab xml:id="s1Cor.12.23" n="1 Cor. 12.23">et quæ putamus ignobiliora membra esse corporis, his honorem abundantiorem circumdamus : et quæ inhonesta sunt nostra, abundantiorem honestatem habent.</ab>
				<ab xml:id="s1Cor.12.24" n="1 Cor. 12.24">Honesta autem nostra nullius egent : sed Deus temperavit corpus, ei cui deerat, abundantiorem tribuendo honorem</ab>
				<ab xml:id="s1Cor.12.25" n="1 Cor. 12.25">ut non sit schisma in corpore, sed idipsum pro invicem sollicita sint membra.</ab>
				<ab xml:id="s1Cor.12.26" n="1 Cor. 12.26">Et si quid patitur unum membrum, compatiuntur omnia membra : sive gloriatur unum membrum, congaudent omnia membra.</ab>
				<ab xml:id="s1Cor.12.27" n="1 Cor. 12.27">Vos autem estis corpus Christi, et membra de membro.</ab>
				<ab xml:id="s1Cor.12.28" n="1 Cor. 12.28">Et quosdam quidem posuit Deus in ecclesia primum apostolos, secundo prophetas, exinde doctores, deinde virtutes, exinde gratias curationum, opitulationes, gubernationes, genera linguarum, interpretationes sermonum.</ab>
				<ab xml:id="s1Cor.12.29" n="1 Cor. 12.29">Numquid omnes apostoli ? numquid omnes prophetæ ? numquid omnes doctores ?</ab>
				<ab xml:id="s1Cor.12.30" n="1 Cor. 12.30">numquid omnes virtutes ? numquid omnes gratiam habent curationum ? numquid omnes linguis loquuntur ? numquid omnes interpretantur ?</ab>
				<ab xml:id="s1Cor.12.31" n="1 Cor. 12.31">Æmulamini autem charismata meliora. Et adhuc excellentiorem viam vobis demonstro.</ab>
				<ab xml:id="s1Cor.13.1" n="1 Cor. 13.1">Si linguis hominum loquar, et angelorum, caritatem autem non habeam, factus sum velut æs sonans, aut cymbalum tinniens.</ab>
				<ab xml:id="s1Cor.13.2" n="1 Cor. 13.2">Et si habuero prophetiam, et noverim mysteria omnia, et omnem scientiam : et si habuero omnem fidem ita ut montes transferam, caritatem autem non habuero, nihil sum.</ab>
				<ab xml:id="s1Cor.13.3" n="1 Cor. 13.3">Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habuero, nihil mihi prodest.</ab>
				<ab xml:id="s1Cor.13.4" n="1 Cor. 13.4">Caritas patiens est, benigna est. Caritas non æmulatur, non agit perperam, non inflatur,</ab>
				<ab xml:id="s1Cor.13.5" n="1 Cor. 13.5">non est ambitiosa, non quærit quæ sua sunt, non irritatur, non cogitat malum</ab>
				<ab xml:id="s1Cor.13.6" n="1 Cor. 13.6">non gaudet super iniquitate, congaudet autem veritati :</ab>
				<ab xml:id="s1Cor.13.7" n="1 Cor. 13.7">omnia suffert, omnia credit, omnia sperat, omnia sustinet.</ab>
				<ab xml:id="s1Cor.13.8" n="1 Cor. 13.8">Caritas numquam excidit : sive prophetiæ evacuabuntur, sive linguæ cessabunt, sive scientia destruetur.</ab>
				<ab xml:id="s1Cor.13.9" n="1 Cor. 13.9">Ex parte enim cognoscimus, et ex parte prophetamus</ab>
				<ab xml:id="s1Cor.13.10" n="1 Cor. 13.10">Cum autem venerit quod perfectum est, evacuabitur quod ex parte est.</ab>
				<ab xml:id="s1Cor.13.11" n="1 Cor. 13.11">Cum essem parvulus, loquebar ut parvulus, sapiebam ut parvulus, cogitabam ut parvulus. Quando autem factus sum vir, evacuavi quæ erant parvuli.</ab>
				<ab xml:id="s1Cor.13.12" n="1 Cor. 13.12">Videmus nunc per speculum in ænigmate : tunc autem facie ad faciem. Nunc cognosco ex parte : tunc autem cognoscam sicut et cognitus sum.</ab>
				<ab xml:id="s1Cor.13.13" n="1 Cor. 13.13">Nunc autem manent fides, spes, caritas, tria hæc : major autem horum est caritas.</ab>
				<ab xml:id="s1Cor.14.1" n="1 Cor. 14.1">Sectamini caritatem, æmulamini spiritualia : magis autem ut prophetetis.</ab>
				<ab xml:id="s1Cor.14.2" n="1 Cor. 14.2">Qui enim loquitur lingua, non hominibus loquitur, sed Deo : nemo enim audit. Spiritu autem loquitur mysteria.</ab>
				<ab xml:id="s1Cor.14.3" n="1 Cor. 14.3">Nam qui prophetat, hominibus loquitur ad ædificationem, et exhortationem, et consolationem.</ab>
				<ab xml:id="s1Cor.14.4" n="1 Cor. 14.4">Qui loquitur lingua, semetipsum ædificat : qui autem prophetat, ecclesiam Dei ædificat.</ab>
				<ab xml:id="s1Cor.14.5" n="1 Cor. 14.5">Volo autem omnes vos loqui linguis : magis autem prophetare. Nam major est qui prophetat, quam qui loquitur linguis ; nisi forte interpretetur ut ecclesia ædificationem accipiat.</ab>
				<ab xml:id="s1Cor.14.6" n="1 Cor. 14.6">Nunc autem, fratres, si venero ad vos linguis loquens : quid vobis prodero, nisi vobis loquar aut in revelatione, aut in scientia, aut in prophetia, aut in doctrina ?</ab>
				<ab xml:id="s1Cor.14.7" n="1 Cor. 14.7">Tamen quæ sine anima sunt vocem dantia, sive tibia, sive cithara ; nisi distinctionem sonituum dederint, quomodo scietur id quod canitur, aut quod citharizatur ?</ab>
				<ab xml:id="s1Cor.14.8" n="1 Cor. 14.8">Etenim si incertam vocem det tuba, quis parabit se ad bellum ?</ab>
				<ab xml:id="s1Cor.14.9" n="1 Cor. 14.9">Ita et vos per linguam nisi manifestum sermonem dederitis : quomodo scietur id quod dicitur ? eritis enim in aëra loquentes.</ab>
				<ab xml:id="s1Cor.14.10" n="1 Cor. 14.10">Tam multa, ut puta genera linguarum sunt in hoc mundo : et nihil sine voce est</ab>
				<ab xml:id="s1Cor.14.11" n="1 Cor. 14.11">Si ergo nesciero virtutem vocis, ero ei, cui loquor, barbarus : et qui loquitur, mihi barbarus.</ab>
				<ab xml:id="s1Cor.14.12" n="1 Cor. 14.12">Sic et vos, quoniam æmulatores estis spirituum, ad ædificationem ecclesiæ quærite ut abundetis.</ab>
				<ab xml:id="s1Cor.14.13" n="1 Cor. 14.13">Et ideo qui loquitur lingua, oret ut interpretetur.</ab>
				<ab xml:id="s1Cor.14.14" n="1 Cor. 14.14">Nam si orem lingua, spiritus meus orat, mens autem mea sine fructu est.</ab>
				<ab xml:id="s1Cor.14.15" n="1 Cor. 14.15">Quid ergo est ? Orabo spiritu, orabo et mente : psallam spiritu, psallam et mente.</ab>
				<ab xml:id="s1Cor.14.16" n="1 Cor. 14.16">Ceterum si benedixeris spiritu, qui supplet locum idiotæ, quomodo dicet : Amen, super tuam benedictionem ? quoniam quid dicas, nescit.</ab>
				<ab xml:id="s1Cor.14.17" n="1 Cor. 14.17">Nam tu quidem bene gratias agis, sed alter non ædificatur.</ab>
				<ab xml:id="s1Cor.14.18" n="1 Cor. 14.18">Gratias ago Deo meo, quod omnium vestrum lingua loquor.</ab>
				<ab xml:id="s1Cor.14.19" n="1 Cor. 14.19">Sed in ecclesia volo quinque verba sensu meo loqui, ut et alios instruam : quam decem millia verborum in lingua.</ab>
				<ab xml:id="s1Cor.14.20" n="1 Cor. 14.20">Fratres, nolite pueri effici sensibus, sed malitia parvuli estote : sensibus autem perfecti estote.</ab>
				<ab xml:id="s1Cor.14.21" n="1 Cor. 14.21">In lege scriptum est : Quoniam in aliis linguis et labiis aliis loquar populo huic : et nec sic exaudient me, dicit Dominus.</ab>
				<ab xml:id="s1Cor.14.22" n="1 Cor. 14.22">Itaque linguæ in signum sunt non fidelibus, sed infidelibus : prophetiæ autem non infidelibus, sed fidelibus.</ab>
				<ab xml:id="s1Cor.14.23" n="1 Cor. 14.23">Si ergo conveniat universa ecclesia in unum, et omnes linguis loquantur, intrent autem idiotæ, aut infideles : nonne dicent quod insanitis ?</ab>
				<ab xml:id="s1Cor.14.24" n="1 Cor. 14.24">Si autem omnes prophetent, intret autem quis infidelis, vel idiota, convincitur ab omnibus, dijudicatur ab omnibus :</ab>
				<ab xml:id="s1Cor.14.25" n="1 Cor. 14.25">occulta cordis ejus manifesta fiunt : et ita cadens in faciem adorabit Deum, pronuntians quod vere Deus in vobis sit.</ab>
				<ab xml:id="s1Cor.14.26" n="1 Cor. 14.26">Quid ergo est, fratres ? Cum convenitis, unusquisque vestrum psalmum habet, doctrinam habet, apocalypsim habet, linguam habet, interpretationem habet : omnia ad ædificationem fiant.</ab>
				<ab xml:id="s1Cor.14.27" n="1 Cor. 14.27">Sive lingua quis loquitur, secundum duos, aut ut multum tres, et per partes, et unus interpretatur.</ab>
				<ab xml:id="s1Cor.14.28" n="1 Cor. 14.28">Si autem non fuerit interpres, taceat in ecclesia : sibi autem loquatur, et Deo.</ab>
				<ab xml:id="s1Cor.14.29" n="1 Cor. 14.29">Prophetæ autem duo, aut tres dicant, et ceteri dijudicent.</ab>
				<ab xml:id="s1Cor.14.30" n="1 Cor. 14.30">Quod si alii revelatum fuerit sedenti, prior taceat.</ab>
				<ab xml:id="s1Cor.14.31" n="1 Cor. 14.31">Potestis enim omnes per singulos prophetare : ut omnes discant, et omnes exhortentur :</ab>
				<ab xml:id="s1Cor.14.32" n="1 Cor. 14.32">et spiritus prophetarum prophetis subjecti sunt.</ab>
				<ab xml:id="s1Cor.14.33" n="1 Cor. 14.33">Non enim est dissensionis Deus, sed pacis : sicut et in omnibus ecclesiis sanctorum doceo.</ab>
				<ab xml:id="s1Cor.14.34" n="1 Cor. 14.34">Mulieres in ecclesiis taceant, non enim permittitur eis loqui, sed subditas esse, sicut et lex dicit.</ab>
				<ab xml:id="s1Cor.14.35" n="1 Cor. 14.35">Si quid autem volunt discere, domi viros suos interrogent. Turpe est enim mulieri loqui in ecclesia.</ab>
				<ab xml:id="s1Cor.14.36" n="1 Cor. 14.36">An a vobis verbum Dei processit ? aut in vos solos pervenit ?</ab>
				<ab xml:id="s1Cor.14.37" n="1 Cor. 14.37">Si quis videtur propheta esse, aut spiritualis, cognoscat quæ scribo vobis, quia Domini sunt mandata.</ab>
				<ab xml:id="s1Cor.14.38" n="1 Cor. 14.38">Si quis autem ignorat, ignorabitur.</ab>
				<ab xml:id="s1Cor.14.39" n="1 Cor. 14.39">Itaque fratres æmulamini prophetare : et loqui linguis nolite prohibere.</ab>
				<ab xml:id="s1Cor.14.40" n="1 Cor. 14.40">Omnia autem honeste, et secundum ordinem fiant.</ab>
				<ab xml:id="s1Cor.15.1" n="1 Cor. 15.1">Notum autem vobis facio, fratres, Evangelium, quod prædicavi vobis, quod et accepistis, in quo et statis,</ab>
				<ab xml:id="s1Cor.15.2" n="1 Cor. 15.2">per quod et salvamini : qua ratione prædicaverim vobis, si tenetis, nisi frustra credidistis.</ab>
				<ab xml:id="s1Cor.15.3" n="1 Cor. 15.3">Tradidi enim vobis in primis quod et accepi : quoniam Christus mortuus est pro peccatis nostris secundum Scripturas :</ab>
				<ab xml:id="s1Cor.15.4" n="1 Cor. 15.4">et quia sepultus est, et quia resurrexit tertia die secundum Scripturas :</ab>
				<ab xml:id="s1Cor.15.5" n="1 Cor. 15.5">et quia visus est Cephæ, et post hoc undecim :</ab>
				<ab xml:id="s1Cor.15.6" n="1 Cor. 15.6">deinde visus est plus quam quingentis fratribus simul : ex quibus multi manent usque adhuc, quidam autem dormierunt :</ab>
				<ab xml:id="s1Cor.15.7" n="1 Cor. 15.7">deinde visus est Jacobo, deinde Apostolis omnibus :</ab>
				<ab xml:id="s1Cor.15.8" n="1 Cor. 15.8">novissime autem omnium tamquam abortivo, visus est et mihi.</ab>
				<ab xml:id="s1Cor.15.9" n="1 Cor. 15.9">Ego enim sum minimus Apostolorum, qui non sum dignus vocari Apostolus, quoniam persecutus sum ecclesiam Dei.</ab>
				<ab xml:id="s1Cor.15.10" n="1 Cor. 15.10">Gratia autem Dei sum id quod sum, et gratia ejus in me vacua non fuit, sed abundantius illis omnibus laboravi : non ego autem, sed gratia Dei mecum :</ab>
				<ab xml:id="s1Cor.15.11" n="1 Cor. 15.11">sive enim ego, sive illi : sic prædicamus, et sic credidistis.</ab>
				<ab xml:id="s1Cor.15.12" n="1 Cor. 15.12">Si autem Christus prædicatur quod resurrexit a mortuis, quomodo quidam dicunt in vobis, quoniam resurrectio mortuorum non est ?</ab>
				<ab xml:id="s1Cor.15.13" n="1 Cor. 15.13">Si autem resurrectio mortuorum non est : neque Christus resurrexit.</ab>
				<ab xml:id="s1Cor.15.14" n="1 Cor. 15.14">Si autem Christus non resurrexit, inanis est ergo prædicatio nostra, inanis est et fides vestra :</ab>
				<ab xml:id="s1Cor.15.15" n="1 Cor. 15.15">invenimur autem et falsi testes Dei : quoniam testimonium diximus adversus Deum quod suscitaverit Christum, quem non suscitavit, si mortui non resurgunt.</ab>
				<ab xml:id="s1Cor.15.16" n="1 Cor. 15.16">Nam si mortui non resurgunt, neque Christus resurrexit.</ab>
				<ab xml:id="s1Cor.15.17" n="1 Cor. 15.17">Quod si Christus non resurrexit, vana est fides vestra : adhuc enim estis in peccatis vestris.</ab>
				<ab xml:id="s1Cor.15.18" n="1 Cor. 15.18">Ergo et qui dormierunt in Christo, perierunt.</ab>
				<ab xml:id="s1Cor.15.19" n="1 Cor. 15.19">Si in hac vita tantum in Christo sperantes sumus, miserabiliores sumus omnibus hominibus.</ab>
				<ab xml:id="s1Cor.15.20" n="1 Cor. 15.20">Nunc autem Christus resurrexit a mortuis primitiæ dormientium,</ab>
				<ab xml:id="s1Cor.15.21" n="1 Cor. 15.21">quoniam quidem per hominem mors, et per hominem resurrectio mortuorum.</ab>
				<ab xml:id="s1Cor.15.22" n="1 Cor. 15.22">Et sicut in Adam omnes moriuntur, ita et in Christo omnes vivificabuntur.</ab>
				<ab xml:id="s1Cor.15.23" n="1 Cor. 15.23">Unusquisque autem in suo ordine, primitiæ Christus : deinde ii qui sunt Christi, qui in adventu ejus crediderunt.</ab>
				<ab xml:id="s1Cor.15.24" n="1 Cor. 15.24">Deinde finis : cum tradiderit regnum Deo et Patri, cum evacuaverit omnem principatum, et potestatem, et virtutem.</ab>
				<ab xml:id="s1Cor.15.25" n="1 Cor. 15.25">Oportet autem illum regnare donec ponat omnes inimicos sub pedibus ejus.</ab>
				<ab xml:id="s1Cor.15.26" n="1 Cor. 15.26">Novissima autem inimica destruetur mors : omnia enim subjecit pedibus ejus. Cum autem dicat :</ab>
				<ab xml:id="s1Cor.15.27" n="1 Cor. 15.27">Omnia subjecta sunt ei, sine dubio præter eum qui subjecit ei omnia.</ab>
				<ab xml:id="s1Cor.15.28" n="1 Cor. 15.28">Cum autem subjecta fuerint illi omnia : tunc et ipse Filius subjectus erit ei, qui subjecit sibi omnia, ut sit Deus omnia in omnibus.</ab>
				<ab xml:id="s1Cor.15.29" n="1 Cor. 15.29">Alioquin quid facient qui baptizantur pro mortuis, si omnino mortui non resurgunt ? ut quid et baptizantur pro illis ?</ab>
				<ab xml:id="s1Cor.15.30" n="1 Cor. 15.30">ut quid et nos periclitamur omni hora ?</ab>
				<ab xml:id="s1Cor.15.31" n="1 Cor. 15.31">Quotidie morior per vestram gloriam, fratres, quam habeo in Christo Jesu Domino nostro.</ab>
				<ab xml:id="s1Cor.15.32" n="1 Cor. 15.32">Si secundum hominem ad bestias pugnavi Ephesi, quid mihi prodest, si mortui non resurgunt ? Manducemus, et bibamus, cras enim moriemur.</ab>
				<ab xml:id="s1Cor.15.33" n="1 Cor. 15.33">Nolite seduci : corrumpunt mores bonos colloquia mala.</ab>
				<ab xml:id="s1Cor.15.34" n="1 Cor. 15.34">Evigilate justi, et nolite peccare : ignorantiam enim Dei quidam habent, ad reverentiam vobis loquor.</ab>
				<ab xml:id="s1Cor.15.35" n="1 Cor. 15.35">Sed dicet aliquis : Quomodo resurgunt mortui ? qualive corpore venient ?</ab>
				<ab xml:id="s1Cor.15.36" n="1 Cor. 15.36">Insipiens, tu quod seminas non vivificatur, nisi prius moriatur :</ab>
				<ab xml:id="s1Cor.15.37" n="1 Cor. 15.37">et quod seminas, non corpus, quod futurum est, seminas, sed nudum granum, ut puta tritici, aut alicujus ceterorum.</ab>
				<ab xml:id="s1Cor.15.38" n="1 Cor. 15.38">Deus autem dat ill1 Cor.us sicut vult : ut unicuique seminum proprium corpus.</ab>
				<ab xml:id="s1Cor.15.39" n="1 Cor. 15.39">Non omnis caro, eadem caro : sed alia quidem hominum, alia vero pecorum, alia volucrum, alia autem piscium.</ab>
				<ab xml:id="s1Cor.15.40" n="1 Cor. 15.40">Et corpora cælestia, et corpora terrestria : sed alia quidem cælestium gloria, alia autem terrestrium.</ab>
				<ab xml:id="s1Cor.15.41" n="1 Cor. 15.41">Alia claritas solis, alia claritas lunæ, et alia claritas stellarum. Stella enim a stella differt in claritate :</ab>
				<ab xml:id="s1Cor.15.42" n="1 Cor. 15.42">sic et resurrectio mortuorum. Seminatur in corruptione, surget in incorruptione.</ab>
				<ab xml:id="s1Cor.15.43" n="1 Cor. 15.43">Seminatur in ignobilitate, surget in gloria : seminatur in infirmitate, surget in virtute </ab>
				<ab xml:id="s1Cor.15.44" n="1 Cor. 15.44">seminatur corpus animale, surget corpus spiritale. Si est corpus animale, est et spiritale, sicut scriptum est :</ab>
				<ab xml:id="s1Cor.15.45" n="1 Cor. 15.45">Factus est primus homo Adam in animam viventem, novissimus Adam in spiritum vivificantem.</ab>
				<ab xml:id="s1Cor.15.46" n="1 Cor. 15.46">Sed non prius quod spiritale est, sed quod animale : deinde quod spiritale.</ab>
				<ab xml:id="s1Cor.15.47" n="1 Cor. 15.47">Primus homo de terra, terrenus : secundus homo de cælo, cælestis.</ab>
				<ab xml:id="s1Cor.15.48" n="1 Cor. 15.48">Qualis terrenus, tales et terreni : et qualis cælestis, tales et cælestes.</ab>
				<ab xml:id="s1Cor.15.49" n="1 Cor. 15.49">Igitur, sicut portavimus imaginem terreni, portemus et imaginem cælestis.</ab>
				<ab xml:id="s1Cor.15.50" n="1 Cor. 15.50">Hoc autem dico, fratres : quia caro et sanguis regnum Dei possidere non possunt : neque corruptio incorruptelam possidebit.</ab>
				<ab xml:id="s1Cor.15.51" n="1 Cor. 15.51">Ecce mysterium vobis dico : omnes quidem resurgemus, sed non omnes immutabimur.</ab>
				<ab xml:id="s1Cor.15.52" n="1 Cor. 15.52">In momento, in ictu oculi, in novissima tuba : canet enim tuba, et mortui resurgent incorrupti : et nos immutabimur.</ab>
				<ab xml:id="s1Cor.15.53" n="1 Cor. 15.53">Oportet enim corruptibile hoc induere incorruptionem : et mortale hoc induere immortalitatem.</ab>
				<ab xml:id="s1Cor.15.54" n="1 Cor. 15.54">Cum autem mortale hoc induerit immortalitatem, tunc fiet sermo, qui scriptus est : Absorpta est mors in victoria.</ab>
				<ab xml:id="s1Cor.15.55" n="1 Cor. 15.55">Ubi est mors victoria tua ? ubi est mors stimulus tuus ?</ab>
				<ab xml:id="s1Cor.15.56" n="1 Cor. 15.56">Stimulus autem mortis peccatum est : virtus vero peccati lex.</ab>
				<ab xml:id="s1Cor.15.57" n="1 Cor. 15.57">Deo autem gratias, qui dedit nobis victoriam per Dominum nostrum Jesum Christum.</ab>
				<ab xml:id="s1Cor.15.58" n="1 Cor. 15.58">Itaque fratres mei dilecti, stabiles estote, et immobiles : abundantes in opere Domini semper, scientes quod labor vester non est inanis in Domino.</ab>
				<ab xml:id="s1Cor.16.1" n="1 Cor. 16.1">De collectis autem, quæ fiunt in sanctos, sicut ordinavi ecclesiis Galatiæ, ita et vos facite.</ab>
				<ab xml:id="s1Cor.16.2" n="1 Cor. 16.2">Per unam sabbati unusquisque vestrum apud se seponat, recondens quod ei bene placuerit : ut non, cum venero, tunc collectæ fiant.</ab>
				<ab xml:id="s1Cor.16.3" n="1 Cor. 16.3">Cum autem præsens fuero, quos probaveritis per epistolas, hos mittam perferre gratiam vestram in Jerusalem.</ab>
				<ab xml:id="s1Cor.16.4" n="1 Cor. 16.4">Quod si dignum fuerit ut et ego eam, mecum ibunt.</ab>
				<ab xml:id="s1Cor.16.5" n="1 Cor. 16.5">Veniam autem ad vos, cum Macedoniam pertransiero : nam Macedoniam pertransibo.</ab>
				<ab xml:id="s1Cor.16.6" n="1 Cor. 16.6">Apud vos autem forsitan manebo, vel etiam hiemabo : ut vos me deducatis quocumque iero.</ab>
				<ab xml:id="s1Cor.16.7" n="1 Cor. 16.7">Nolo enim vos modo in transitu videre, spero enim me aliquantulum temporis manere apud vos, si Dominus permiserit.</ab>
				<ab xml:id="s1Cor.16.8" n="1 Cor. 16.8">Permanebo autem Ephesi usque ad Pentecosten.</ab>
				<ab xml:id="s1Cor.16.9" n="1 Cor. 16.9">Ostium enim mihi apertum est magnum, et evidens : et adversarii multi.</ab>
				<ab xml:id="s1Cor.16.10" n="1 Cor. 16.10">Si autem venerit Timotheus, videte ut sine timore sit apud vos : opus enim Domini operatur, sicut et ego.</ab>
				<ab xml:id="s1Cor.16.11" n="1 Cor. 16.11">Ne quis ergo illum spernat : deducite autem illum in pace, ut veniat ad me : exspecto enim illum cum fratribus.</ab>
				<ab xml:id="s1Cor.16.12" n="1 Cor. 16.12">De Apollo autem fratre vobis notum facio, quoniam multum rogavi eum ut veniret ad vos cum fratribus : et utique non fuit voluntas ut nunc veniret : veniet autem, cum ei vacuum fuerit.</ab>
				<ab xml:id="s1Cor.16.13" n="1 Cor. 16.13">Vigilate, state in fide, viriliter agite, et confortamini.</ab>
				<ab xml:id="s1Cor.16.14" n="1 Cor. 16.14">Omnia vestra in caritate fiant</ab>
				<ab xml:id="s1Cor.16.15" n="1 Cor. 16.15">Obsecro autem vos fratres, nostis domum Stephanæ, et Fortunati, et Achaici : quoniam sunt primitiæ Achaiæ, et in ministerium sanctorum ordinaverunt seipsos </ab>
				<ab xml:id="s1Cor.16.16" n="1 Cor. 16.16">ut et vos subditi sitis ejusmodi, et omni cooperanti, et laboranti.</ab>
				<ab xml:id="s1Cor.16.17" n="1 Cor. 16.17">Gaudeo autem in præsentia Stephanæ, et Fortunati, et Achaici : quoniam id, quod vobis deerat, ipsi suppleverunt :</ab>
				<ab xml:id="s1Cor.16.18" n="1 Cor. 16.18">refecerunt enim et meum spiritum, et vestrum. Cognoscite ergo qui hujusmodi sunt.</ab>
				<ab xml:id="s1Cor.16.19" n="1 Cor. 16.19">Salutant vos ecclesiæ Asiæ. Salutant vos in Domino multum, Aquila et Priscilla cum domestica sua ecclesia : apud quos et hospitor.</ab>
				<ab xml:id="s1Cor.16.20" n="1 Cor. 16.20">Salutant vos omnes fratres. Salutate invicem in osculo sancto.</ab>
				<ab xml:id="s1Cor.16.21" n="1 Cor. 16.21">Salutatio, mea manu Pauli.</ab>
				<ab xml:id="s1Cor.16.22" n="1 Cor. 16.22">Si quis non amat Dominum nostrum Jesum Christum, sit anathema, Maran Atha.</ab>
				<ab xml:id="s1Cor.16.23" n="1 Cor. 16.23">Gratia Domini nostri Jesu Christi vobiscum.</ab>
				<ab xml:id="s1Cor.16.24" n="1 Cor. 16.24">Caritas mea cum omnibus vobis in Christo Jesu. Amen.</ab>
 			</div>
			<div type="section" n="2 Cor.">
				<head>ad Corinthos II</head>
				<ab xml:id="s2Cor." n="2 Cor." rend="h1">Epistola B. Pauli Apostoli ad Corinthios Secunda</ab>
				<ab xml:id="s2Cor.1.1" n="2 Cor. 1.1">Paulus, Apostolus Jesu Christi per voluntatem Dei, et Timotheus frater, ecclesiæ Dei, quæ est Corinthi cum omnibus sanctis, qui sunt in universa Achaia.</ab>
				<ab xml:id="s2Cor.1.2" n="2 Cor. 1.2">Gratia vobis, et pax a Deo Patre nostro, et Domino Jesu Christo.</ab>
				<ab xml:id="s2Cor.1.3" n="2 Cor. 1.3">Benedictus Deus et Pater Domini nostri Jesu Christi, Pater misericordiarum, et Deus totius consolationis,</ab>
				<ab xml:id="s2Cor.1.4" n="2 Cor. 1.4">qui consolatur nos in omni tribulatione nostra : ut possimus et ipsi consolari eos qui in omni pressura sunt, per exhortationem, qua exhortamur et ipsi a Deo.</ab>
				<ab xml:id="s2Cor.1.5" n="2 Cor. 1.5">Quoniam sicut abundant passiones Christi in nobis : ita et per Christum abundat consolatio nostra.</ab>
				<ab xml:id="s2Cor.1.6" n="2 Cor. 1.6">Sive autem tribulamur pro vestra exhortatione et salute, sive consolamur pro vestra consolatione, sive exhortamur pro vestra exhortatione et salute, quæ operatur tolerantiam earumdem passionum, quas et nos patimur :</ab>
				<ab xml:id="s2Cor.1.7" n="2 Cor. 1.7">ut spes nostra firma sit pro vobis : scientes quod sicut socii passionum estis, sic eritis et consolationis.</ab>
				<ab xml:id="s2Cor.1.8" n="2 Cor. 1.8">Non enim volumus ignorare vos, fratres, de tribulatione nostra, quæ facta est in Asia, quoniam supra modum gravati sumus supra virtutem, ita ut tæderet nos etiam vivere.</ab>
				<ab xml:id="s2Cor.1.9" n="2 Cor. 1.9">Sed ipsi in nobismetipsis responsum mortis habuimus, ut non simus fidentes in nobis, sed in Deo, qui suscitat mortuos </ab>
				<ab xml:id="s2Cor.1.10" n="2 Cor. 1.10">qui de tantis periculis nos eripuit, et eruit : in quem speramus quoniam et adhuc eripiet,</ab>
				<ab xml:id="s2Cor.1.11" n="2 Cor. 1.11">adjuvantibus et vobis in oratione pro nobis : ut ex multorum personis, ejus quæ in nobis est donationis, per multos gratiæ agantur pro nobis.</ab>
				<ab xml:id="s2Cor.1.12" n="2 Cor. 1.12">Nam gloria nostra hæc est : testimonium conscientiæ nostræ, quod in simplicitate cordis et sinceritate Dei, et non in sapientia carnali, sed in gratia Dei, conversati sumus in hoc mundo : abundantius autem ad vos.</ab>
				<ab xml:id="s2Cor.1.13" n="2 Cor. 1.13">Non enim alia scribimus vobis, quam quæ legistis, et cognovistis. Spero autem quod usque in finem cognoscetis</ab>
				<ab xml:id="s2Cor.1.14" n="2 Cor. 1.14">sicut et cognovistis nos ex parte, quod gloria vestra sumus, sicut et vos nostra, in die Domini nostri Jesu Christi.</ab>
				<ab xml:id="s2Cor.1.15" n="2 Cor. 1.15">Et hac confidentia volui prius venire ad vos, ut secundam gratiam haberetis :</ab>
				<ab xml:id="s2Cor.1.16" n="2 Cor. 1.16">et per vos transire in Macedoniam, et iterum a Macedonia venire ad vos, et a vobis deduci in Judæam.</ab>
				<ab xml:id="s2Cor.1.17" n="2 Cor. 1.17">Cum ergo hoc voluissem, numquid levitate usus sum ? aut quæ cogito, secundum carnem cogito, ut sit apud me Est et Non ?</ab>
				<ab xml:id="s2Cor.1.18" n="2 Cor. 1.18">Fidelis autem Deus, quia sermo noster, qui fuit apud vos, non est in illo Est et Non.</ab>
				<ab xml:id="s2Cor.1.19" n="2 Cor. 1.19">Dei enim Filius Jesus Christus, qui in vobis per nos prædicatus est, per me, et Silvanum, et Timotheum, non fuit Est et Non, sed Est in illo fuit</ab>
				<ab xml:id="s2Cor.1.20" n="2 Cor. 1.20">Quotquot enim promissiones Dei sunt, in illo Est : ideo et per ipsum Amen Deo ad gloriam nostram.</ab>
				<ab xml:id="s2Cor.1.21" n="2 Cor. 1.21">Qui autem confirmat nos vobiscum in Christo, et qui unxit nos Deus :</ab>
				<ab xml:id="s2Cor.1.22" n="2 Cor. 1.22">qui et signavit nos, et dedit pignus Spiritus in cordibus nostris.</ab>
				<ab xml:id="s2Cor.1.23" n="2 Cor. 1.23">Ego autem testem Deum invoco in animam meam, quod parcens vobis, non veni ultra Corinthum : non quia dominamur fidei vestæ, sed adjutores sumus gaudii vestri : nam fide statis.</ab>
				<ab xml:id="s2Cor.2.1" n="2 Cor. 2.1">Statui autem hoc ipsum apud me, ne iterum in tristitia venirem ad vos.</ab>
				<ab xml:id="s2Cor.2.2" n="2 Cor. 2.2">Si enim ego contristo vos : et quis est, qui me lætificet, nisi qui contristatur ex me ?</ab>
				<ab xml:id="s2Cor.2.3" n="2 Cor. 2.3">Et hoc ipsum scripsi vobis, ut non cum venero, tristitiam super tristitiam habeam, de quibus oportuerat me gaudere : confidens in omnibus vobis, quia meum gaudium, omnium vestrum est.</ab>
				<ab xml:id="s2Cor.2.4" n="2 Cor. 2.4">Nam ex multa tribulatione et angustia cordis scripsi vobis per multas lacrimas : non ut contristemini, sed ut sciatis, quam caritatem habeam abundantius in vobis.</ab>
				<ab xml:id="s2Cor.2.5" n="2 Cor. 2.5">Si quis autem contristavit, non me contristavit : sed ex parte, ut non onerem omnes vos.</ab>
				<ab xml:id="s2Cor.2.6" n="2 Cor. 2.6">Sufficit illi, qui ejusmodi est, objurgatio hæc, quæ fit a pluribus :</ab>
				<ab xml:id="s2Cor.2.7" n="2 Cor. 2.7">ita ut e contrario magis donetis, et consolemini, ne forte abundantiori tristitia absorbeatur qui ejusmodi est.</ab>
				<ab xml:id="s2Cor.2.8" n="2 Cor. 2.8">Propter quod obsecro vos, ut confirmetis in illum caritatem.</ab>
				<ab xml:id="s2Cor.2.9" n="2 Cor. 2.9">Ideo enim et scripsi, ut cognoscam experimentum vestrum, an in omnibus obedientes sitis.</ab>
				<ab xml:id="s2Cor.2.10" n="2 Cor. 2.10">Cui autem aliquid donastis, et ego : nam et ego quod donavi, si quid donavi, propter vos in persona Christi,</ab>
				<ab xml:id="s2Cor.2.11" n="2 Cor. 2.11">ut non circumveniamur a Satana : non enim ignoramus cogitationes ejus.</ab>
				<ab xml:id="s2Cor.2.12" n="2 Cor. 2.12">Cum venissem autem Troadem propter Evangelium Christi, et ostium mihi apertum esset in Domino,</ab>
				<ab xml:id="s2Cor.2.13" n="2 Cor. 2.13">non habui requiem spiritui meo, eo quod non invenerim Titum fratrem meum, sed valefaciens eis, profectus sum in Macedoniam.</ab>
				<ab xml:id="s2Cor.2.14" n="2 Cor. 2.14">Deo autem gratias, qui semper triumphat nos in Christo Jesu, et odorem notitiæ suæ manifestat per nos in omni loco :</ab>
				<ab xml:id="s2Cor.2.15" n="2 Cor. 2.15">quia Christi bonus odor sumus Deo in iis qui salvi fiunt, et in iis qui pereunt :</ab>
				<ab xml:id="s2Cor.2.16" n="2 Cor. 2.16">aliis quidem odor mortis in mortem : aliis autem odor vitæ in vitam. Et ad hæc quis tam idoneus ?</ab>
				<ab xml:id="s2Cor.2.17" n="2 Cor. 2.17">non enim sumus sicut plurimi, adulterantes verbum Dei, sed ex sinceritate, sed sicut ex Deo, coram Deo, in Christo loquimur.</ab>
				<ab xml:id="s2Cor.3.1" n="2 Cor. 3.1">Incipimus iterum nosmetipsos commendare ? aut numquid egemus (sicut quidam) commendatitiis epistolis ad vos, aut ex vobis ?</ab>
				<ab xml:id="s2Cor.3.2" n="2 Cor. 3.2">Epistola nostra vos estis, scripta in cordibus nostris, quæ scitur, et legitur ab omnibus hominibus :</ab>
				<ab xml:id="s2Cor.3.3" n="2 Cor. 3.3">manifestati quod epistola estis Christi, ministrata a nobis, et scripta non atramento, sed Spiritu Dei vivi : non in tabulis lapideis, sed in tabulis cordis carnalibus.</ab>
				<ab xml:id="s2Cor.3.4" n="2 Cor. 3.4">Fiduciam autem talem habemus per Christum ad Deum :</ab>
				<ab xml:id="s2Cor.3.5" n="2 Cor. 3.5">non quod sufficientes simus cogitare aliquid a nobis, quasi ex nobis : sed sufficientia nostra ex Deo est </ab>
				<ab xml:id="s2Cor.3.6" n="2 Cor. 3.6">qui et idoneos nos fecit ministros novi testamenti : non littera, sed Spiritu : littera enim occidit, Spiritus autem vivificat.</ab>
				<ab xml:id="s2Cor.3.7" n="2 Cor. 3.7">Quod si ministratio mortis litteris deformata in lapidibus fuit in gloria, ita ut non possent intendere filii Israël in faciem Moysi propter gloriam vultus ejus, quæ evacuatur :</ab>
				<ab xml:id="s2Cor.3.8" n="2 Cor. 3.8">quomodo non magis ministratio Spiritus erit in gloria ?</ab>
				<ab xml:id="s2Cor.3.9" n="2 Cor. 3.9">Nam si ministratio damnationis gloria est : multo magis abundat ministerium justitiæ in gloria.</ab>
				<ab xml:id="s2Cor.3.10" n="2 Cor. 3.10">Nam nec glorificatum est, quod claruit in hac parte, propter excellentem gloriam.</ab>
				<ab xml:id="s2Cor.3.11" n="2 Cor. 3.11">Si enim quod evacuatur, per gloriam est : multo magis quod manet, in gloria est.</ab>
				<ab xml:id="s2Cor.3.12" n="2 Cor. 3.12">Habentes igitur talem spem, multa fiducia utimur :</ab>
				<ab xml:id="s2Cor.3.13" n="2 Cor. 3.13">et non sicut Moyses ponebat velamen super faciem suam, ut non intenderent filii Israël in faciem ejus, quod evacuatur,</ab>
				<ab xml:id="s2Cor.3.14" n="2 Cor. 3.14">sed obtusi sunt sensus eorum. Usque in hodiernum enim diem, idipsum velamen in lectione veteris testamenti manet non revelatum (quoniam in Christo evacuatur),</ab>
				<ab xml:id="s2Cor.3.15" n="2 Cor. 3.15">sed usque in hodiernum diem, cum legitur Moyses, velamen positum est super cor eorum.</ab>
				<ab xml:id="s2Cor.3.16" n="2 Cor. 3.16">Cum autem conversus fuerit ad Dominum, auferetur velamen.</ab>
				<ab xml:id="s2Cor.3.17" n="2 Cor. 3.17">Dominus autem Spiritus est : ubi autem Spiritus Domini, ibi libertas.</ab>
				<ab xml:id="s2Cor.3.18" n="2 Cor. 3.18">Nos vero omnes, revelata facie gloriam Domini speculantes, in eamdem imaginem transformamur a claritate in claritatem, tamquam a Domini Spiritu.</ab>
				<ab xml:id="s2Cor.4.1" n="2 Cor. 4.1">Ideo habentes administrationem, juxta quod misericordiam consecuti sumus, non deficimus,</ab>
				<ab xml:id="s2Cor.4.2" n="2 Cor. 4.2">sed abdicamus occulta dedecoris, non ambulantes in astutia, neque adulterantes verbum Dei, sed in manifestatione veritatis commendantes nosmetipsos ad omnem conscientiam hominum coram Deo.</ab>
				<ab xml:id="s2Cor.4.3" n="2 Cor. 4.3">Quod si etiam opertum est Evangelium nostrum, in iis, qui pereunt, est opertum :</ab>
				<ab xml:id="s2Cor.4.4" n="2 Cor. 4.4">in quibus Deus hujus sæculi excæcavit mentes infidelium, ut non fulgeat illis illuminatio Evangelii gloriæ Christi, qui est imago Dei.</ab>
				<ab xml:id="s2Cor.4.5" n="2 Cor. 4.5">Non enim nosmetipsos prædicamus, sed Jesum Christum Dominum nostrum : nos autem servos vestros per Jesum :</ab>
				<ab xml:id="s2Cor.4.6" n="2 Cor. 4.6">quoniam Deus, qui dixit de tenebris lucem splendescere, ipse illuxit in cordibus nostris ad illuminationem scientiæ claritatis Dei, in facie Christi Jesu.</ab>
				<ab xml:id="s2Cor.4.7" n="2 Cor. 4.7">Habemus autem thesaurum istum in vasis fictilibus : ut sublimitas sit virtutis Dei, et non ex nobis.</ab>
				<ab xml:id="s2Cor.4.8" n="2 Cor. 4.8">In omnibus tribulationem patimur, sed non angustiamur : aporiamur, sed non destituimur :</ab>
				<ab xml:id="s2Cor.4.9" n="2 Cor. 4.9">persecutionem patimur, sed non derelinquimur : dejicimur, sed non perimus :</ab>
				<ab xml:id="s2Cor.4.10" n="2 Cor. 4.10">semper mortificationem Jesu in corpore nostro circumferentes, ut et vita Jesu manifestetur in corporibus nostris.</ab>
				<ab xml:id="s2Cor.4.11" n="2 Cor. 4.11">Semper enim nos, qui vivimus, in mortem tradimur propter Jesum : ut et vita Jesu manifestetur in carne nostra mortali.</ab>
				<ab xml:id="s2Cor.4.12" n="2 Cor. 4.12">Ergo mors in nobis operatur, vita autem in vobis.</ab>
				<ab xml:id="s2Cor.4.13" n="2 Cor. 4.13">Habentes autem eumdem spiritum fidei, sicut scriptum est : Credidi, propter quod locutus sum : et nos credimus, propter quod et loquimur :</ab>
				<ab xml:id="s2Cor.4.14" n="2 Cor. 4.14">scientes quoniam qui suscitavit Jesum, et nos cum Jesu suscitabit, et constituet vobiscum.</ab>
				<ab xml:id="s2Cor.4.15" n="2 Cor. 4.15">Omnia enim propter vos : ut gratia abundans, per multos in gratiarum actione, abundet in gloriam Dei.</ab>
				<ab xml:id="s2Cor.4.16" n="2 Cor. 4.16">Propter quod non deficimus : sed licet is, qui foris est, noster homo corrumpatur, tamen is, qui intus est, renovatur de die in diem.</ab>
				<ab xml:id="s2Cor.4.17" n="2 Cor. 4.17">Id enim, quod in præsenti est momentaneum et leve tribulationis nostræ, supra modum in sublimitate æternum gloriæ pondus operatur in nobis,</ab>
				<ab xml:id="s2Cor.4.18" n="2 Cor. 4.18">non contemplantibus nobis quæ videntur, sed quæ non videntur. Quæ enim videntur, temporalia sunt : quæ autem non videntur, æterna sunt.</ab>
				<ab xml:id="s2Cor.5.1" n="2 Cor. 5.1">Scimus enim quoniam si terrestris domus nostra hujus habitationis dissolvatur, quod ædificationem ex Deo habemus, domum non manufactam, æternam in cælis</ab>
				<ab xml:id="s2Cor.5.2" n="2 Cor. 5.2">Nam et in hoc ingemiscimus, habitationem nostram, quæ de cælo est, superindui cupientes :</ab>
				<ab xml:id="s2Cor.5.3" n="2 Cor. 5.3">si tamen vestiti, non nudi inveniamur.</ab>
				<ab xml:id="s2Cor.5.4" n="2 Cor. 5.4">Nam et qui sumus in hoc tabernaculo, ingemiscimus gravati : eo quod nolumus expoliari, sed supervestiri, ut absorbeatur quod mortale est, a vita.</ab>
				<ab xml:id="s2Cor.5.5" n="2 Cor. 5.5">Qui autem efficit nos in hoc ipsum, Deus, qui dedit nobis pignus Spiritus.</ab>
				<ab xml:id="s2Cor.5.6" n="2 Cor. 5.6">Audentes igitur semper, scientes quoniam dum sumus in corpore, peregrinamur a Domino</ab>
				<ab xml:id="s2Cor.5.7" n="2 Cor. 5.7">(per fidem enim ambulamus, et non per speciem) :</ab>
				<ab xml:id="s2Cor.5.8" n="2 Cor. 5.8">audemus autem, et bonam voluntatem habemus magis peregrinari a corpore, et præsentes esse ad Dominum.</ab>
				<ab xml:id="s2Cor.5.9" n="2 Cor. 5.9">Et ideo contendimus, sive absentes, sive præsentes, placere illi.</ab>
				<ab xml:id="s2Cor.5.10" n="2 Cor. 5.10">Omnes enim nos manifestari oportet ante tribunal Christi, ut referat unusquisque propria corporis, prout gessit, sive bonum, sive malum.</ab>
				<ab xml:id="s2Cor.5.11" n="2 Cor. 5.11">Scientes ergo timorem Domini, hominibus suademus, Deo autem manifesti sumus. Spero autem et in conscientiis vestris manifestos nos esse.</ab>
				<ab xml:id="s2Cor.5.12" n="2 Cor. 5.12">Non iterum commendamus nos vobis, sed occasionem damus vobis gloriandi pro nobis : ut habeatis ad eos qui in facie gloriantur, et non in corde.</ab>
				<ab xml:id="s2Cor.5.13" n="2 Cor. 5.13">Sive enim mente excedimus Deo : sive sobrii sumus, vobis.</ab>
				<ab xml:id="s2Cor.5.14" n="2 Cor. 5.14">Caritas enim Christi urget nos : æstimantes hoc, quoniam si unus pro omnibus mortuus est, ergo omnes mortui sunt :</ab>
				<ab xml:id="s2Cor.5.15" n="2 Cor. 5.15">et pro omnibus mortuus est Christus : ut, et qui vivunt, jam non sibi vivant, sed ei qui pro ipsis mortuus est et resurrexit.</ab>
				<ab xml:id="s2Cor.5.16" n="2 Cor. 5.16">Itaque nos ex hoc neminem novimus secundum carnem. Et si cognovimus secundum carnem Christum, sed nunc jam non novimus.</ab>
				<ab xml:id="s2Cor.5.17" n="2 Cor. 5.17">Si qua ergo in Christo nova creatura, vetera transierunt : ecce facta sunt omnia nova.</ab>
				<ab xml:id="s2Cor.5.18" n="2 Cor. 5.18">Omnia autem ex Deo, qui nos reconciliavit sibi per Christum : et dedit nobis ministerium reconciliationis,</ab>
				<ab xml:id="s2Cor.5.19" n="2 Cor. 5.19">quoniam quidem Deus erat in Christo mundum reconcilians sibi, non reputans illis delicta ipsorum, et posuit in nobis verbum reconciliationis.</ab>
				<ab xml:id="s2Cor.5.20" n="2 Cor. 5.20">Pro Christo ergo legatione fungimur, tamquam Deo exhortante per nos. Obsecramus pro Christo, reconciliamini Deo.</ab>
				<ab xml:id="s2Cor.5.21" n="2 Cor. 5.21">Eum, qui non noverat peccatum, pro nobis peccatum fecit, ut nos efficeremur justitia Dei in ipso.</ab>
				<ab xml:id="s2Cor.6.1" n="2 Cor. 6.1">Adjuvantes autem exhortamur ne in vacuum gratiam Dei recipiatis.</ab>
				<ab xml:id="s2Cor.6.2" n="2 Cor. 6.2">Ait enim : Tempore accepto exaudivi te, et in die salutis adjuvi te. Ecce nunc tempus acceptabile, ecce nunc dies salutis.</ab>
				<ab xml:id="s2Cor.6.3" n="2 Cor. 6.3">Nemini dantes ullam offensionem, ut non vituperetur ministerium nostrum :</ab>
				<ab xml:id="s2Cor.6.4" n="2 Cor. 6.4">sed in omnibus exhibeamus nosmetipsos sicut Dei ministros in multa patientia, in tribulationibus, in necessitatibus, in angustiis,</ab>
				<ab xml:id="s2Cor.6.5" n="2 Cor. 6.5">in plagis, in carceribus, in seditionibus, in laboribus, in vigiliis, in jejuniis,</ab>
				<ab xml:id="s2Cor.6.6" n="2 Cor. 6.6">in castitate, in scientia, in longanimitate, in suavitate, in Spiritu Sancto, in caritate non ficta,</ab>
				<ab xml:id="s2Cor.6.7" n="2 Cor. 6.7">in verbo veritatis, in virtute Dei, per arma justitiæ a dextris et a sinistris,</ab>
				<ab xml:id="s2Cor.6.8" n="2 Cor. 6.8">per gloriam, et ignobilitatem, per infamiam, et bonam famam : ut seductores, et veraces, sicut qui ignoti, et cogniti :</ab>
				<ab xml:id="s2Cor.6.9" n="2 Cor. 6.9">quasi morientes, et ecce vivimus : ut castigati, et non mortificati :</ab>
				<ab xml:id="s2Cor.6.10" n="2 Cor. 6.10">quasi tristes, semper autem gaudentes : sicut egentes, multos autem locupletantes : tamquam nihil habentes, et omnia possidentes.</ab>
				<ab xml:id="s2Cor.6.11" n="2 Cor. 6.11">Os nostrum patet ad vos, o Corinthii ; cor nostrum dilatatum est.</ab>
				<ab xml:id="s2Cor.6.12" n="2 Cor. 6.12">Non angustiamini in nobis : angustiamini autem in visceribus vestris :</ab>
				<ab xml:id="s2Cor.6.13" n="2 Cor. 6.13">eamdem autem habentes remunerationem, tamquam filiis dico, dilatamini et vos.</ab>
				<ab xml:id="s2Cor.6.14" n="2 Cor. 6.14">Nolite jugum ducere cum infidelibus. Quæ enim participatio justitiæ cum iniquitate ? aut quæ societas luci ad tenebras ?</ab>
				<ab xml:id="s2Cor.6.15" n="2 Cor. 6.15">quæ autem conventio Christi ad Belial ? aut quæ pars fideli cum infideli ?</ab>
				<ab xml:id="s2Cor.6.16" n="2 Cor. 6.16">qui autem consensus templo Dei cum idolis ? vos enim estis templum Dei vivi, sicut dicit Deus : / Quoniam inhabitabo in illis, et inambulabo inter eos, / et ero illorum Deus, et ipsi erunt mihi populus.</ab>
				<ab xml:id="s2Cor.6.17" n="2 Cor. 6.17">Propter quod exite de medio eorum, / et separamini, dicit Dominus, / et immundum ne tetigeritis :</ab>
				<ab xml:id="s2Cor.6.18" n="2 Cor. 6.18">et ego recipiam vos : / et ero vobis in patrem, / et vos eritis mihi in filios et filias, / dicit Dominus omnipotens.</ab>
				<ab xml:id="s2Cor.7.1" n="2 Cor. 7.1">Has ergo habentes promissiones, carissimi, mundemus nos ab omni inquinamento carnis et spiritus, perficientes sanctificationem in timore Dei.</ab>
				<ab xml:id="s2Cor.7.2" n="2 Cor. 7.2">Capite nos. Neminem læsimus, neminem corrupimus, neminem circumvenimus.</ab>
				<ab xml:id="s2Cor.7.3" n="2 Cor. 7.3">Non ad condemnationem vestram dico : prædiximus enim quod in cordibus nostris estis ad commoriendum et ad convivendum.</ab>
				<ab xml:id="s2Cor.7.4" n="2 Cor. 7.4">Multa mihi fiducia est apud vos, multa mihi gloriatio pro vobis : repletus sum consolatione ; superabundo gaudio in omni tribulatione nostra.</ab>
				<ab xml:id="s2Cor.7.5" n="2 Cor. 7.5">Nam et cum venissemus in Macedoniam, nullam requiem habuit caro nostra, sed omnem tribulationem passi sumus : foris pugnæ, intus timores</ab>
				<ab xml:id="s2Cor.7.6" n="2 Cor. 7.6">Sed qui consolatur humiles, consolatus est nos Deus in adventu Titi.</ab>
				<ab xml:id="s2Cor.7.7" n="2 Cor. 7.7">Non solum autem in adventu ejus, sed etiam in consolatione, qua consolatus est in vobis, referens nobis vestrum desiderium, vestrum fletum, vestram æmulationem pro me, ita ut magis gauderem.</ab>
				<ab xml:id="s2Cor.7.8" n="2 Cor. 7.8">Quoniam etsi contristavi vos in epistola, non me pœnitet : etsi pœniteret, videns quod epistola illa (etsi ad horam) vos contristavit,</ab>
				<ab xml:id="s2Cor.7.9" n="2 Cor. 7.9">nunc gaudeo : non quia contristati estis, sed quia contristati estis ad pœnitentiam. Contristati enim estis ad Deum, ut in nullo detrimentum patiamini ex nobis.</ab>
				<ab xml:id="s2Cor.7.10" n="2 Cor. 7.10">Quæ enim secundum Deum tristitia est, pœnitentiam in salutem stabilem operatur : sæculi autem tristitia mortem operatur.</ab>
				<ab xml:id="s2Cor.7.11" n="2 Cor. 7.11">Ecce enim hoc ipsum, secundum Deum contristari vos, quantam in vobis operatur sollicitudinem : sed defensionem, sed indignationem, sed timorem, sed desiderium, sed æmulationem, sed vindictam : in omnibus exhibuistis vos incontaminatos esse negotio.</ab>
				<ab xml:id="s2Cor.7.12" n="2 Cor. 7.12">Igitur, etsi scripsi vobis, non propter eum qui fecit injuriam, nec propter eum qui passus est : sed ad manifestandam sollicitudinem nostram, quam habemus pro vobis</ab>
				<ab xml:id="s2Cor.7.13" n="2 Cor. 7.13">coram Deo : ideo consolati sumus. In consolatione autem nostra, abundantius magis gavisi sumus super gaudio Titi, quia refectus est spiritus ejus ab omnibus vobis :</ab>
				<ab xml:id="s2Cor.7.14" n="2 Cor. 7.14">et si quid apud illum de vobis gloriatus sum, non sum confusus : sed sicut omnia vobis in veritate locuti sumus, ita et gloriatio nostra, quæ fuit ad Titum, veritas facta est,</ab>
				<ab xml:id="s2Cor.7.15" n="2 Cor. 7.15">et viscera ejus abundantius in vobis sunt, reminiscentis omnium vestrum obedientiam : quomodo cum timore et tremore excepistis illum</ab>
				<ab xml:id="s2Cor.7.16" n="2 Cor. 7.16">Gaudeo quod in omnibus confido in vobis.</ab>
				<ab xml:id="s2Cor.8.1" n="2 Cor. 8.1">Notam autem facimus vobis, fratres, gratiam Dei, quæ data est in ecclesiis Macedoniæ :</ab>
				<ab xml:id="s2Cor.8.2" n="2 Cor. 8.2">quod in multo experimento tribulationis abundantia gaudii ipsorum fuit, et altissima paupertas eorum, abundavit in divitias simplicitatis eorum :</ab>
				<ab xml:id="s2Cor.8.3" n="2 Cor. 8.3">quia secundum virtutem testimonium illis reddo, et supra virtutem voluntarii fuerunt,</ab>
				<ab xml:id="s2Cor.8.4" n="2 Cor. 8.4">cum multa exhortatione obsecrantes nos gratiam, et communicationem ministerii, quod fit in sanctos.</ab>
				<ab xml:id="s2Cor.8.5" n="2 Cor. 8.5">Et non sicut speravimus, sed semetipsos dederunt primum Domino, deinde nobis per voluntatem Dei,</ab>
				<ab xml:id="s2Cor.8.6" n="2 Cor. 8.6">ita ut rogaremus Titum, ut quemadmodum cœpit, ita et perficiat in vobis etiam gratiam istam.</ab>
				<ab xml:id="s2Cor.8.7" n="2 Cor. 8.7">Sed sicut in omnibus abundatis fide, et sermone, et scientia, et omni sollicitudine, insuper et caritate vestra in nos, ut et in hac gratia abundetis.</ab>
				<ab xml:id="s2Cor.8.8" n="2 Cor. 8.8">Non quasi imperans dico : sed per aliorum sollicitudinem, etiam vestræ caritatis ingenium bonum comprobans.</ab>
				<ab xml:id="s2Cor.8.9" n="2 Cor. 8.9">Scitis enim gratiam Domini nostri Jesu Christi, quoniam propter vos egenus factus est, cum esset dives, ut illius inopia vos divites essetis.</ab>
				<ab xml:id="s2Cor.8.10" n="2 Cor. 8.10">Et consilium in hoc do : hoc enim vobis utile est, qui non solum facere, sed et velle cœpistis ab anno priore :</ab>
				<ab xml:id="s2Cor.8.11" n="2 Cor. 8.11">nunc vero et facto perficite : ut quemadmodum promptus est animus voluntatis, ita sit et perficiendi ex eo quod habetis.</ab>
				<ab xml:id="s2Cor.8.12" n="2 Cor. 8.12">Si enim voluntas prompta est, secundum id quod habet, accepta est, non secundum id quod non habet.</ab>
				<ab xml:id="s2Cor.8.13" n="2 Cor. 8.13">Non enim ut aliis sit remissio, vobis autem tribulatio, sed ex æqualitate.</ab>
				<ab xml:id="s2Cor.8.14" n="2 Cor. 8.14">In præsenti tempore vestra abundantia illorum inopiam suppleat : ut et illorum abundantia vestræ inopiæ sit supplementum, ut fiat æqualitas, sicut scriptum est :</ab>
				<ab xml:id="s2Cor.8.15" n="2 Cor. 8.15">Qui multum, non abundavit : et qui modicum, non minoravit.</ab>
				<ab xml:id="s2Cor.8.16" n="2 Cor. 8.16">Gratias autem Deo, qui dedit eamdem sollicitudinem pro vobis in corde Titi,</ab>
				<ab xml:id="s2Cor.8.17" n="2 Cor. 8.17">quoniam exhortationem quidem suscepit : sed cum sollicitior esset, sua voluntate profectus est ad vos.</ab>
				<ab xml:id="s2Cor.8.18" n="2 Cor. 8.18">Misimus etiam cum illo fratrem, cujus laus est in Evangelio per omnes ecclesias :</ab>
				<ab xml:id="s2Cor.8.19" n="2 Cor. 8.19">non solum autem, sed et ordinatus est ab ecclesiis comes peregrinationis nostræ in hanc gratiam, quæ ministratur a nobis ad Domini gloriam, et destinatam voluntatem nostram :</ab>
				<ab xml:id="s2Cor.8.20" n="2 Cor. 8.20">devitantes hoc, ne quis nos vituperet in hac plenitudine, quæ ministratur a nobis.</ab>
				<ab xml:id="s2Cor.8.21" n="2 Cor. 8.21">Providemus enim bona non solum coram Deo, sed etiam coram hominibus.</ab>
				<ab xml:id="s2Cor.8.22" n="2 Cor. 8.22">Misimus autem cum illis et fratrem nostrum, quem probavimus in multis sæpe sollicitum esse : nunc autem multo sollicitiorem, confidentia multa in vos,</ab>
				<ab xml:id="s2Cor.8.23" n="2 Cor. 8.23">sive pro Tito, qui est socius meus, et in vos adjutor, sive fratres nostri, Apostoli ecclesiarum, gloria Christi.</ab>
				<ab xml:id="s2Cor.8.24" n="2 Cor. 8.24">Ostensionem ergo, quæ est caritatis vestræ, et nostræ gloriæ pro vobis, in illos ostendite in faciem ecclesiarum.</ab>
				<ab xml:id="s2Cor.9.1" n="2 Cor. 9.1">Nam de ministerio, quod fit in sanctos ex abundanti est mihi scribere vobis.</ab>
				<ab xml:id="s2Cor.9.2" n="2 Cor. 9.2">Scio enim promptum animum vestrum : pro quo de vobis glorior apud Macedones. Quoniam et Achaia parata est ab anno præterito, et vestra æmulatio provocavit plurimos.</ab>
				<ab xml:id="s2Cor.9.3" n="2 Cor. 9.3">Misi autem fratres : ut ne quod gloriamur de vobis, evacuetur in hac parte, ut (quemadmodum dixi) parati sitis :</ab>
				<ab xml:id="s2Cor.9.4" n="2 Cor. 9.4">ne cum venerint Macedones mecum, et invenerint vos imparatos, erubescamus nos (ut non dicamus vos) in hac substantia</ab>
				<ab xml:id="s2Cor.9.5" n="2 Cor. 9.5">Necessarium ergo existimavi rogare fratres, ut præveniant ad vos, et præparent repromissam benedictionem hanc paratam esse sic, quasi benedictionem, non tamquam avaritiam.</ab>
				<ab xml:id="s2Cor.9.6" n="2 Cor. 9.6">Hoc autem dico : qui parce seminat, parce et metet : et qui seminat in benedictionibus, de benedictionibus et metet.</ab>
				<ab xml:id="s2Cor.9.7" n="2 Cor. 9.7">Unusquisque, prout destinavit in corde suo, non ex tristitia, aut ex necessitate : hilarem enim datorem diligit Deus.</ab>
				<ab xml:id="s2Cor.9.8" n="2 Cor. 9.8">Potens est autem Deus omnem gratiam abundare facere in vobis : ut in omnibus semper omnem sufficientiam habentes, abundetis in omne opus bonum,</ab>
				<ab xml:id="s2Cor.9.9" n="2 Cor. 9.9">sicut scriptum est : Dispersit, dedit pauperibus : justitia ejus manet in sæculum sæculi.</ab>
				<ab xml:id="s2Cor.9.10" n="2 Cor. 9.10">Qui autem administrat semen seminanti : et panem ad manducandum præstabit, et multiplicabit semen vestrum, et augebit incrementa frugum justitiæ vestræ :</ab>
				<ab xml:id="s2Cor.9.11" n="2 Cor. 9.11">ut in omnibus locupletati abundetis in omnem simplicitatem, quæ operatur per nos gratiarum actionem Deo.</ab>
				<ab xml:id="s2Cor.9.12" n="2 Cor. 9.12">Quoniam ministerium hujus officii non solum supplet ea quæ desunt sanctis, sed etiam abundat per multas gratiarum actiones in Domino,</ab>
				<ab xml:id="s2Cor.9.13" n="2 Cor. 9.13">per probationem ministerii hujus, glorificantes Deum in obedientia confessionis vestræ, in Evangelium Christi, et simplicitate communicationis in illos, et in omnes,</ab>
				<ab xml:id="s2Cor.9.14" n="2 Cor. 9.14">et in ipsorum obsecratione pro vobis, desiderantium vos propter eminentem gratiam Dei in vobis.</ab>
				<ab xml:id="s2Cor.9.15" n="2 Cor. 9.15">Gratias Deo super inenarrabili dono ejus.</ab>
				<ab xml:id="s2Cor.10.1" n="2 Cor. 10.1">Ipse autem ego Paulus obsecro vos per mansuetudinem et modestiam Christi, qui in facie quidem humilis sum inter vos, absens autem confido in vos.</ab>
				<ab xml:id="s2Cor.10.2" n="2 Cor. 10.2">Rogo autem vos ne præsens audeam per eam confidentiam, qua existimor audere in quosdam, qui arbitrantur nos tamquam secundum carnem ambulemus.</ab>
				<ab xml:id="s2Cor.10.3" n="2 Cor. 10.3">In carne enim ambulantes, non secundum carnem militamus.</ab>
				<ab xml:id="s2Cor.10.4" n="2 Cor. 10.4">Nam arma militiæ nostræ non carnalia sunt, sed potentia Deo ad destructionem munitionum, consilia destruentes,</ab>
				<ab xml:id="s2Cor.10.5" n="2 Cor. 10.5">et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi,</ab>
				<ab xml:id="s2Cor.10.6" n="2 Cor. 10.6">et in promptu habentes ulcisci omnem inobedientiam, cum impleta fuerit vestra obedientia.</ab>
				<ab xml:id="s2Cor.10.7" n="2 Cor. 10.7">Quæ secundum faciem sunt, videte. Si quis confidit sibi Christi se esse, hoc cogitet iterum apud se : quia sicut ipse Christi est, ita et nos.</ab>
				<ab xml:id="s2Cor.10.8" n="2 Cor. 10.8">Nam etsi amplius aliquid gloriatus fuero de potestate nostra, quam dedit nobis Dominus in ædificationem, et non in destructionem vestram, non erubescam.</ab>
				<ab xml:id="s2Cor.10.9" n="2 Cor. 10.9">Ut autem non existimer tamquam terrere vos per epistolas :</ab>
				<ab xml:id="s2Cor.10.10" n="2 Cor. 10.10">quoniam quidem epistolæ, inquiunt, graves sunt et fortes : præsentia autem corporis infirma, et sermo contemptibilis :</ab>
				<ab xml:id="s2Cor.10.11" n="2 Cor. 10.11">hoc cogitet qui ejusmodi est, quia quales sumus verbo per epistolas absentes, tales et præsentes in facto.</ab>
				<ab xml:id="s2Cor.10.12" n="2 Cor. 10.12">Non enim audemus inserere, aut comparare nos quibusdam, qui seipsos commendant : sed ipsi in nobis nosmetipsos metientes, et comparantes nosmetipsos nobis</ab>
				<ab xml:id="s2Cor.10.13" n="2 Cor. 10.13">Nos autem non in immensum gloriabimur, sed secundum mensuram regulæ, qua mensus est nobis Deus, mensuram pertingendi usque ad vos.</ab>
				<ab xml:id="s2Cor.10.14" n="2 Cor. 10.14">Non enim quasi non pertingentes ad vos, superextendimus nos : usque ad vos enim pervenimus in Evangelio Christi.</ab>
				<ab xml:id="s2Cor.10.15" n="2 Cor. 10.15">Non in immensum gloriantes in alienis laboribus : spem autem habentes crescentis fidei vestræ, in vobis magnificari secundum regulam nostram in abundantiam,</ab>
				<ab xml:id="s2Cor.10.16" n="2 Cor. 10.16">etiam in illa, quæ ultra vos sunt, evangelizare, non in aliena regula in iis quæ præparata sunt gloriari.</ab>
				<ab xml:id="s2Cor.10.17" n="2 Cor. 10.17">Qui autem gloriatur, in Domino glorietur.</ab>
				<ab xml:id="s2Cor.10.18" n="2 Cor. 10.18">Non enim qui seipsum commendat, ille probatus est : sed quem Deus commendat.</ab>
				<ab xml:id="s2Cor.11.1" n="2 Cor. 11.1">Utinam sustineretis modicum quid insipientiæ meæ, sed et supportare me :</ab>
				<ab xml:id="s2Cor.11.2" n="2 Cor. 11.2">æmulor enim vos Dei æmulatione. Despondi enim vos uni viro, virginem castam exhibere Christo.</ab>
				<ab xml:id="s2Cor.11.3" n="2 Cor. 11.3">Timeo autem ne sicut serpens Hevam seduxit astutia sua, ita corrumpantur sensus vestri, et excidant a simplicitate, quæ est in Christo.</ab>
				<ab xml:id="s2Cor.11.4" n="2 Cor. 11.4">Nam si is qui venit, alium Christum prædicat, quem non prædicavimus, aut alium spiritum accipitis, quem non accepistis : aut aliud Evangelium, quod non recepistis : recte pateremini.</ab>
				<ab xml:id="s2Cor.11.5" n="2 Cor. 11.5">Existimo enim nihil me minus fecisse a magnis Apostolis.</ab>
				<ab xml:id="s2Cor.11.6" n="2 Cor. 11.6">Nam etsi imperitus sermone, sed non scientia, in omnibus autem manifestati sumus vobis.</ab>
				<ab xml:id="s2Cor.11.7" n="2 Cor. 11.7">Aut numquid peccatum feci, meipsum humilians, ut vos exaltemini ? quoniam gratis Evangelium Dei evangelizavi vobis ?</ab>
				<ab xml:id="s2Cor.11.8" n="2 Cor. 11.8">Alias ecclesias expoliavi, accipiens stipendium ad ministerium vestrum.</ab>
				<ab xml:id="s2Cor.11.9" n="2 Cor. 11.9">Et cum essem apud vos, et egerem, nulli onerosus fui : nam quod mihi deerat, suppleverunt fratres, qui venerunt a Macedonia : et in omnibus sine onere me vobis servavi, et servabo.</ab>
				<ab xml:id="s2Cor.11.10" n="2 Cor. 11.10">Est veritas Christi in me, quoniam hæc gloriatio non infringetur in me in regionibus Achaiæ.</ab>
				<ab xml:id="s2Cor.11.11" n="2 Cor. 11.11">Quare ? quia non diligo vos ? Deus scit.</ab>
				<ab xml:id="s2Cor.11.12" n="2 Cor. 11.12">Quod autem facio, et faciam : ut amputem occasionem eorum qui volunt occasionem, ut in quo gloriantur, inveniantur sicut et nos.</ab>
				<ab xml:id="s2Cor.11.13" n="2 Cor. 11.13">Nam ejusmodi pseudoapostoli sunt operarii subdoli, transfigurantes se in apostolos Christi.</ab>
				<ab xml:id="s2Cor.11.14" n="2 Cor. 11.14">Et non mirum : ipse enim Satanas transfigurat se in angelum lucis.</ab>
				<ab xml:id="s2Cor.11.15" n="2 Cor. 11.15">Non est ergo magnum, si ministri ejus transfigurentur velut ministri justitiæ : quorum finis erit secundum opera ipsorum.</ab>
				<ab xml:id="s2Cor.11.16" n="2 Cor. 11.16">Iterum dico (ne quis me putet insipientem esse, alioquin velut insipientem accipite me, ut et ego modicum quid glorier),</ab>
				<ab xml:id="s2Cor.11.17" n="2 Cor. 11.17">quod loquor, non loquor secundum Deum, sed quasi in insipientia, in hac substantia gloriæ.</ab>
				<ab xml:id="s2Cor.11.18" n="2 Cor. 11.18">Quoniam multi gloriantur secundum carnem : et ego gloriabor.</ab>
				<ab xml:id="s2Cor.11.19" n="2 Cor. 11.19">Libenter enim suffertis insipientes, cum sitis ipsi sapientes.</ab>
				<ab xml:id="s2Cor.11.20" n="2 Cor. 11.20">Sustinetis enim si quis vos in servitutem redigit, si quis devorat, si quis accipit, si quis extollitur, si quis in faciem vos cædit.</ab>
				<ab xml:id="s2Cor.11.21" n="2 Cor. 11.21">Secundum ignobilitatem dico, quasi nos infirmi fuerimus in hac parte. In quo quis audet (in insipientia dico) audeo et ego :</ab>
				<ab xml:id="s2Cor.11.22" n="2 Cor. 11.22">Hebræi sunt, et ego : Israëlitæ sunt, et ego : semen Abrahæ sunt, et ego.</ab>
				<ab xml:id="s2Cor.11.23" n="2 Cor. 11.23">Ministri Christi sunt (ut minus sapiens dico), plus ego : in laboribus plurimis, in carceribus abundantius, in plagis supra modum, in mortibus frequenter.</ab>
				<ab xml:id="s2Cor.11.24" n="2 Cor. 11.24">A Judæis quinquies, quadragenas, una minus, accepi.</ab>
				<ab xml:id="s2Cor.11.25" n="2 Cor. 11.25">Ter virgis cæsus sum, semel lapidatus sum : ter naufragium feci, nocte et die in profundo maris fui,</ab>
				<ab xml:id="s2Cor.11.26" n="2 Cor. 11.26">in itineribus sæpe, periculis fluminum, periculis latronum, periculis ex genere, periculis ex gentibus, periculis in civitate, periculis in solitudine, periculis in mari, periculis in falsis fratribus :</ab>
				<ab xml:id="s2Cor.11.27" n="2 Cor. 11.27">in labore et ærumna, in vigiliis multis, in fame et siti, in jejuniis multis, in frigore et nuditate,</ab>
				<ab xml:id="s2Cor.11.28" n="2 Cor. 11.28">præter illa quæ extrinsecus sunt, instantia mea quotidiana, sollicitudo omnium ecclesiarum.</ab>
				<ab xml:id="s2Cor.11.29" n="2 Cor. 11.29">Quis infirmatur, et ego non infirmor ? quis scandalizatur, et ego non uror ?</ab>
				<ab xml:id="s2Cor.11.30" n="2 Cor. 11.30">Si gloriari oportet, quæ infirmitatis meæ sunt, gloriabor.</ab>
				<ab xml:id="s2Cor.11.31" n="2 Cor. 11.31">Deus et Pater Domini nostri Jesu Christi, qui est benedictus in sæcula, scit quod non mentior.</ab>
				<ab xml:id="s2Cor.11.32" n="2 Cor. 11.32">Damasci præpositus gentis Aretæ regis custodiebat civitatem Damascenorum ut me comprehenderet :</ab>
				<ab xml:id="s2Cor.11.33" n="2 Cor. 11.33">et per fenestram in sporta dimissus sum per murum, et sic effugi manus ejus.</ab>
				<ab xml:id="s2Cor.12.1" n="2 Cor. 12.1">Si gloriari oportet (non expedit quidem), veniam autem ad visiones et revelationes Domini.</ab>
				<ab xml:id="s2Cor.12.2" n="2 Cor. 12.2">Scio hominem in Christo ante annos quatuordecim, sive in corpore nescio, sive extra corpus nescio, Deus scit, raptum hujusmodi usque ad tertium cælum.</ab>
				<ab xml:id="s2Cor.12.3" n="2 Cor. 12.3">Et scio hujusmodi hominem sive in corpore, sive extra corpus nescio, Deus scit :</ab>
				<ab xml:id="s2Cor.12.4" n="2 Cor. 12.4">quoniam raptus est in paradisum : et audivit arcana verba, quæ non licet homini loqui.</ab>
				<ab xml:id="s2Cor.12.5" n="2 Cor. 12.5">Pro hujusmodi gloriabor : pro me autem nihil gloriabor nisi in infirmitatibus meis.</ab>
				<ab xml:id="s2Cor.12.6" n="2 Cor. 12.6">Nam etsi voluero gloriari, non ero insipiens : veritatem enim dicam : parco autem, ne quis me existimet supra id quod videt in me, aut aliquid audit ex me.</ab>
				<ab xml:id="s2Cor.12.7" n="2 Cor. 12.7">Et ne magnitudo revelationum extollat me, datus est mihi stimulus carnis meæ angelus Satanæ, qui me colaphizet.</ab>
				<ab xml:id="s2Cor.12.8" n="2 Cor. 12.8">Propter quod ter Dominum rogavi ut discederet a me :</ab>
				<ab xml:id="s2Cor.12.9" n="2 Cor. 12.9">et dixit mihi : Sufficit tibi gratia mea : nam virtus in infirmitate perficitur. Libenter igitur gloriabor in infirmitatibus meis, ut inhabitet in me virtus Christi.</ab>
				<ab xml:id="s2Cor.12.10" n="2 Cor. 12.10">Propter quod placeo mihi in infirmitatibus meis, in contumeliis, in necessitatibus, in persecutionibus, in angustiis pro Christo : cum enim infirmor, tunc potens sum.</ab>
				<ab xml:id="s2Cor.12.11" n="2 Cor. 12.11">Factus sum insipiens, vos me coëgistis. Ego enim a vobis debui commendari : nihil enim minus fui ab iis, qui sunt supra modum Apostoli : tametsi nihil sum :</ab>
				<ab xml:id="s2Cor.12.12" n="2 Cor. 12.12">signa tamen apostolatus mei facta sunt super vos in omni patientia, in signis, et prodigiis, et virtutibus.</ab>
				<ab xml:id="s2Cor.12.13" n="2 Cor. 12.13">Quid est enim, quod minus habuistis præ ceteris ecclesiis, nisi quod ego ipse non gravavi vos ? donate mihi hanc injuriam.</ab>
				<ab xml:id="s2Cor.12.14" n="2 Cor. 12.14">Ecce tertio hoc paratus sum venire ad vos : et non ero gravis vobis. Non enim quæro quæ vestra sunt, sed vos. Nec enim debent filii parentibus thesaurizare, sed parentes filiis.</ab>
				<ab xml:id="s2Cor.12.15" n="2 Cor. 12.15">Ego autem libentissime impendam, et super impendar ipse pro animabus vestris : licet plus vos diligens, minus diligar.</ab>
				<ab xml:id="s2Cor.12.16" n="2 Cor. 12.16">Sed esto : ego vos non gravavi : sed cum essem astutus, dolo vos cepi.</ab>
				<ab xml:id="s2Cor.12.17" n="2 Cor. 12.17">Numquid per aliquem eorum, quod misi ad vos, circumveni vos ?</ab>
				<ab xml:id="s2Cor.12.18" n="2 Cor. 12.18">Rogavi Titum, et misi cum illo fratrem. Numquid Titus vos circumvenit ? nonne eodem spiritu ambulavimus ? nonne iisdem vestigiis ?</ab>
				<ab xml:id="s2Cor.12.19" n="2 Cor. 12.19">Olim putatis quod excusemus nos apud vos ? coram Deo in Christo loquimur : omnia autem, carissimi, propter ædificationem vestram.</ab>
				<ab xml:id="s2Cor.12.20" n="2 Cor. 12.20">Timeo enim ne forte cum venero, non quales volo, inveniam vos : et ego inveniar a vobis, qualem non vultis : ne forte contentiones, æmulationes, animositates, dissensiones, detractiones, susurrationes, inflationes, seditiones sint inter vos :</ab>
				<ab xml:id="s2Cor.12.21" n="2 Cor. 12.21">ne iterum cum venero, humiliet me Deus apud vos, et lugeam multos ex iis qui ante peccaverunt, et non egerunt pœnitentiam super immunditia, et fornicatione, et impudicitia, quam gesserunt.</ab>
				<ab xml:id="s2Cor.13.1" n="2 Cor. 13.1">Ecce tertio hoc venio ad vos : in ore duorum vel trium testium stabit omne verbum.</ab>
				<ab xml:id="s2Cor.13.2" n="2 Cor. 13.2">Prædixi, et prædico, ut præsens, et nunc absens iis qui ante peccaverunt, et ceteris omnibus, quoniam si venero iterum, non parcam.</ab>
				<ab xml:id="s2Cor.13.3" n="2 Cor. 13.3">An experimentum quæritis ejus, qui in me loquitur Christus, qui in vobis non infirmatur, sed potens est in vobis ?</ab>
				<ab xml:id="s2Cor.13.4" n="2 Cor. 13.4">Nam etsi crucifixus est ex infirmitate : sed vivit ex virtute Dei. Nam et nos infirmi sumus in illo : sed vivemus cum eo ex virtute Dei in vobis.</ab>
				<ab xml:id="s2Cor.13.5" n="2 Cor. 13.5">Vosmetipsos tentate si estis in fide : ipsi vos probate. An non cognoscitis vosmetipsos quia Christus Jesus in vobis est ? nisi forte reprobi estis.</ab>
				<ab xml:id="s2Cor.13.6" n="2 Cor. 13.6">Spero autem quod cognoscetis, quia nos non sumus reprobi.</ab>
				<ab xml:id="s2Cor.13.7" n="2 Cor. 13.7">Oramus autem Deum ut nihil mali faciatis, non ut nos probati appareamus, sed ut vos quod bonum est faciatis : nos autem ut reprobi simus</ab>
				<ab xml:id="s2Cor.13.8" n="2 Cor. 13.8">Non enim possumus aliquid adversus veritatem, sed pro veritate.</ab>
				<ab xml:id="s2Cor.13.9" n="2 Cor. 13.9">Gaudemus enim, quoniam nos infirmi sumus, vos autem potentes estis. Hoc et oramus, vestram consummationem.</ab>
				<ab xml:id="s2Cor.13.10" n="2 Cor. 13.10">Ideo hæc absens scribo, ut non præsens durius agam secundum potestatem, quam Dominus dedit mihi in ædificationem, et non in destructionem.</ab>
				<ab xml:id="s2Cor.13.11" n="2 Cor. 13.11">De cetero, fratres, gaudete, perfecti estote, exhortamini, idem sapite, pacem habete, et Deus pacis et dilectionis erit vobiscum.</ab>
				<ab xml:id="s2Cor.13.12" n="2 Cor. 13.12">Salutate invicem in osculo sancto. Salutant vos omnes sancti.</ab>
				<ab xml:id="s2Cor.13.13" n="2 Cor. 13.13">Gratia Domini nostri Jesu Christi, et caritas Dei, et communicatio Sancti Spiritus sit cum omnibus vobis. Amen.</ab>
 			</div>
			<div type="section" n="Gal.">
				<head>ad Galatas</head>
				<ab xml:id="sGal." n="Gal." rend="h1">Epistola B. Pauli Apostoli ad Galatas</ab>
				<ab xml:id="sGal.1.1" n="Gal. 1.1">Paulus, Apostolus non ab hominibus, neque per hominem, sed per Jesum Christum, et Deum Patrem, qui suscitavit eum a mortuis :</ab>
				<ab xml:id="sGal.1.2" n="Gal. 1.2">et qui mecum sunt omnes fratres, ecclesiis Galatiæ.</ab>
				<ab xml:id="sGal.1.3" n="Gal. 1.3">Gratia vobis, et pax a Deo Patre, et Domino nostro Jesu Christo,</ab>
				<ab xml:id="sGal.1.4" n="Gal. 1.4">qui dedit semetipsum pro peccatis nostris, ut eriperet nos de præsenti sæculo nequam, secundum voluntatem Dei et Patris nostri,</ab>
				<ab xml:id="sGal.1.5" n="Gal. 1.5">cui est gloria in sæcula sæculorum. Amen.</ab>
				<ab xml:id="sGal.1.6" n="Gal. 1.6">Miror quod sic tam cito transferimini ab eo qui vos vocavit in gratiam Christi in aliud Evangelium :</ab>
				<ab xml:id="sGal.1.7" n="Gal. 1.7">quod non est aliud, nisi sunt aliqui qui vos conturbant, et volunt convertere Evangelium Christi.</ab>
				<ab xml:id="sGal.1.8" n="Gal. 1.8">Sed licet nos aut angelus de cælo evangelizet vobis præterquam quod evangelizavimus vobis, anathema sit.</ab>
				<ab xml:id="sGal.1.9" n="Gal. 1.9">Sicut prædiximus, et nunc iterum dico : si quis vobis evangelizaverit præter id quod accepistis, anathema sit.</ab>
				<ab xml:id="sGal.1.10" n="Gal. 1.10">Modo enim hominibus suadeo, an Deo ? an quæro hominibus placere ? si adhuc hominibus placerem, Christi servus non essem.</ab>
				<ab xml:id="sGal.1.11" n="Gal. 1.11">Notum enim vobis facio, fratres, Evangelium, quod evangelizatum est a me, quia non est secundum hominem :</ab>
				<ab xml:id="sGal.1.12" n="Gal. 1.12">neque enim ego ab homine accepi illud, neque didici, sed per revelationem Jesu Christi.</ab>
				<ab xml:id="sGal.1.13" n="Gal. 1.13">Audistis enim conversationem meam aliquando in Judaismo : quoniam supra modum persequebar Ecclesiam Dei, et expugnabam illam,</ab>
				<ab xml:id="sGal.1.14" n="Gal. 1.14">et proficiebam in Judaismo supra multos coætaneos meos in genere meo, abundantius æmulator existens paternarum mearum traditionum</ab>
				<ab xml:id="sGal.1.15" n="Gal. 1.15">Cum autem placuit ei, qui me segregavit ex utero matris meæ, et vocavit per gratiam suam,</ab>
				<ab xml:id="sGal.1.16" n="Gal. 1.16">ut revelaret Filium suum in me, ut evangelizarem illum in gentibus : continuo non acquievi carni et sanguini,</ab>
				<ab xml:id="sGal.1.17" n="Gal. 1.17">neque veni Jerosolymam ad antecessores meos Apostolos : sed abii in Arabiam, et iterum reversus sum Damascum </ab>
				<ab xml:id="sGal.1.18" n="Gal. 1.18">deinde post annos tres veni Jerosolymam videre Petrum, et mansi apud eum diebus quindecim :</ab>
				<ab xml:id="sGal.1.19" n="Gal. 1.19">alium autem Apostolorum vidi neminem, nisi Jacobum fratrem Domini.</ab>
				<ab xml:id="sGal.1.20" n="Gal. 1.20">Quæ autem scribo vobis, ecce coram Deo, quia non mentior.</ab>
				<ab xml:id="sGal.1.21" n="Gal. 1.21">Deinde veni in partes Syriæ, et Ciliciæ.</ab>
				<ab xml:id="sGal.1.22" n="Gal. 1.22">Eram autem ignotus facie ecclesiis Judææ, quæ erant in Christo :</ab>
				<ab xml:id="sGal.1.23" n="Gal. 1.23">tantum autem auditum habebant quoniam qui persequebatur nos aliquando, nunc evangelizat fidem, quam aliquando expugnabat :</ab>
				<ab xml:id="sGal.1.24" n="Gal. 1.24">et in me clarificabant Deum.</ab>
				<ab xml:id="sGal.2.1" n="Gal. 2.1">Deinde post annos quatuordecim, iterum ascendi Jerosolymam cum Barnaba, assumpto et Tito.</ab>
				<ab xml:id="sGal.2.2" n="Gal. 2.2">Ascendi autem secundum revelationem : et contuli cum illis Evangelium, quod prædico in gentibus, seorsum autem iis qui videbantur aliquid esse : ne forte in vacuum currerem, aut cucurrissem.</ab>
				<ab xml:id="sGal.2.3" n="Gal. 2.3">Sed neque Titus, qui mecum erat, cum esset gentilis, compulsus est circumcidi :</ab>
				<ab xml:id="sGal.2.4" n="Gal. 2.4">sed propter subintroductos falsos fratres, qui subintroierunt explorare libertatem nostram, quam habemus in Christo Jesu, ut nos in servitutem redigerent.</ab>
				<ab xml:id="sGal.2.5" n="Gal. 2.5">Quibus neque ad horam cessimus subjectione, ut veritas Evangelii permaneat apud vos :</ab>
				<ab xml:id="sGal.2.6" n="Gal. 2.6">ab iis autem, qui videbantur esse aliquid (quales aliquando fuerint, nihil mea interest : Deus personam hominis non accipit) : mihi enim qui videbantur esse aliquid, nihil contulerunt.</ab>
				<ab xml:id="sGal.2.7" n="Gal. 2.7">Sed e contra cum vidissent quod creditum est mihi Evangelium præputii, sicut et Petro circumcisionis</ab>
				<ab xml:id="sGal.2.8" n="Gal. 2.8">(qui enim operatus est Petro in apostolatum circumcisionis, operatus est et mihi inter gentes) :</ab>
				<ab xml:id="sGal.2.9" n="Gal. 2.9">et cum cognovissent gratiam, quæ data est mihi, Jacobus, et Cephas, et Joannes, qui videbantur columnæ esse, dextras dederunt mihi, et Barnabæ societatis : ut nos in gentes, ipsi autem in circumcisionem :</ab>
				<ab xml:id="sGal.2.10" n="Gal. 2.10">tantum ut pauperum memores essemus, quod etiam sollicitus fui hoc ipsum facere.</ab>
				<ab xml:id="sGal.2.11" n="Gal. 2.11">Cum autem venisset Cephas Antiochiam, in faciem ei restiti, quia reprehensibilis erat.</ab>
				<ab xml:id="sGal.2.12" n="Gal. 2.12">Prius enim quam venirent quidam a Jacobo, cum gentibus edebat : cum autem venissent, subtrahebat, et segregabat se, timens eos qui ex circumcisione erant.</ab>
				<ab xml:id="sGal.2.13" n="Gal. 2.13">Et simulationi ejus consenserunt ceteri Judæi, ita ut et Barnabas duceretur ab eis in illam simulationem.</ab>
				<ab xml:id="sGal.2.14" n="Gal. 2.14">Sed cum vidissem quod non recte ambularent ad veritatem Evangelii, dixi Cephæ coram omnibus : Si tu, cum Judæus sis, gentiliter vivis, et non judaice : quomodo gentes cogis judaizare ?</ab>
				<ab xml:id="sGal.2.15" n="Gal. 2.15">Nos natura Judæi, et non ex gentibus peccatores.</ab>
				<ab xml:id="sGal.2.16" n="Gal. 2.16">Scientes autem quod non justificatur homo ex operibus legis, nisi per fidem Jesu Christi : et nos in Christo Jesu credimus, ut justificemur ex fide Christi, et non ex operibus legis : propter quod ex operibus legis non justificabitur omnis caro.</ab>
				<ab xml:id="sGal.2.17" n="Gal. 2.17">Quod si quærentes justificari in Christo, inventi sumus et ipsi peccatores, numquid Christus peccati minister est ? Absit.</ab>
				<ab xml:id="sGal.2.18" n="Gal. 2.18">Si enim quæ destruxi, iterum hæc ædifico : prævaricatorem me constituo</ab>
				<ab xml:id="sGal.2.19" n="Gal. 2.19">Ego enim per legem, legi mortuus sum, ut Deo vivam : Christo confixus sum cruci.</ab>
				<ab xml:id="sGal.2.20" n="Gal. 2.20">Vivo autem, jam non ego : vivit vero in me Christus. Quod autem nunc vivo in carne : in fide vivo Filii Dei, qui dilexit me, et tradidit semetipsum pro me.</ab>
				<ab xml:id="sGal.2.21" n="Gal. 2.21">Non abjicio gratiam Dei. Si enim per legem justitia, ergo gratis Christus mortuus est.</ab>
				<ab xml:id="sGal.3.1" n="Gal. 3.1">O insensati Galatæ, quis vos fascinavit non obedire veritati, ante quorum oculos Jesus Christus præscriptus est, in vobis crucifixus ?</ab>
				<ab xml:id="sGal.3.2" n="Gal. 3.2">Hoc solum a vobis volo discere : ex operibus legis Spiritum accepistis, an ex auditu fidei ?</ab>
				<ab xml:id="sGal.3.3" n="Gal. 3.3">sic stulti estis, ut cum Spiritu cœperitis, nunc carne consummemini ?</ab>
				<ab xml:id="sGal.3.4" n="Gal. 3.4">tanta passi estis sine causa ? si tamen sine causa.</ab>
				<ab xml:id="sGal.3.5" n="Gal. 3.5">Qui ergo tribuit vobis Spiritum, et operatur virtutes in vobis : ex operibus legis, an ex auditu fidei ?</ab>
				<ab xml:id="sGal.3.6" n="Gal. 3.6">Sicut scriptum est : Abraham credidit Deo, et reputatum est illi ad justitiam :</ab>
				<ab xml:id="sGal.3.7" n="Gal. 3.7">cognoscite ergo quia qui ex fide sunt, ii sunt filii Abrahæ.</ab>
				<ab xml:id="sGal.3.8" n="Gal. 3.8">Providens autem Scriptura quia ex fide justificat gentes Deus, prænuntiavit Abrahæ : Quia benedicentur in te omnes gentes.</ab>
				<ab xml:id="sGal.3.9" n="Gal. 3.9">Igitur qui ex fide sunt, benedicentur cum fideli Abraham</ab>
				<ab xml:id="sGal.3.10" n="Gal. 3.10">Quicumque enim ex operibus legis sunt, sub maledicto sunt. Scriptum est enim : Maledictus omnis qui non permanserit in omnibus quæ scripta sunt in libro legis ut faciat ea.</ab>
				<ab xml:id="sGal.3.11" n="Gal. 3.11">Quoniam autem in lege nemo justificatur apud Deum, manifestum est : quia justus ex fide vivit.</ab>
				<ab xml:id="sGal.3.12" n="Gal. 3.12">Lex autem non est ex fide, sed : Qui fecerit ea, vivet in illis.</ab>
				<ab xml:id="sGal.3.13" n="Gal. 3.13">Christus nos redemit de maledicto legis, factus pro nobis maledictum : quia scriptum est : Maledictus omnis qui pendet in ligno :</ab>
				<ab xml:id="sGal.3.14" n="Gal. 3.14">ut in gentibus benedictio Abrahæ fieret in Christo Jesu, ut pollicitationem Spiritus accipiamus per fidem.</ab>
				<ab xml:id="sGal.3.15" n="Gal. 3.15">Fratres (secundum hominem dico) tamen hominis confirmatum testamentum nemo spernit, aut superordinat.</ab>
				<ab xml:id="sGal.3.16" n="Gal. 3.16">Abrahæ dictæ sunt promissiones, et semini ejus. Non dicit : Et seminibus, quasi in multis : sed quasi in uno : Et semini tuo, qui est Christus.</ab>
				<ab xml:id="sGal.3.17" n="Gal. 3.17">Hoc autem dico, testamentum confirmatum a Deo : quæ post quadringentos et triginta annos facta est lex, non irritum facit ad evacuandam promissionem.</ab>
				<ab xml:id="sGal.3.18" n="Gal. 3.18">Nam si ex lege hæreditas, jam non ex promissione. Abrahæ autem per repromissionem donavit Deus.</ab>
				<ab xml:id="sGal.3.19" n="Gal. 3.19">Quid igitur lex ? Propter transgressiones posita est donec veniret semen, cui promiserat, ordinata per angelos in manu mediatoris.</ab>
				<ab xml:id="sGal.3.20" n="Gal. 3.20">Mediator autem unius non est : Deus autem unus est.</ab>
				<ab xml:id="sGal.3.21" n="Gal. 3.21">Lex ergo adversus promissa Dei ? Absit. Si enim data esset lex, quæ posset vivificare, vere ex lege esset justitia.</ab>
				<ab xml:id="sGal.3.22" n="Gal. 3.22">Sed conclusit Scriptura omnia sub peccato, ut promissio ex fide Jesu Christi daretur credentibus.</ab>
				<ab xml:id="sGal.3.23" n="Gal. 3.23">Prius autem quam veniret fides, sub lege custodiebamur conclusi in eam fidem quæ revelanda erat.</ab>
				<ab xml:id="sGal.3.24" n="Gal. 3.24">Itaque lex pædagogus noster fuit in Christo, ut ex fide justificemur.</ab>
				<ab xml:id="sGal.3.25" n="Gal. 3.25">At ubi venit fides, jam non sumus sub pædagogo.</ab>
				<ab xml:id="sGal.3.26" n="Gal. 3.26">Omnes enim filii Dei estis per fidem, quæ est in Christo Jesu.</ab>
				<ab xml:id="sGal.3.27" n="Gal. 3.27">Quicumque enim in Christo baptizati estis, Christum induistis.</ab>
				<ab xml:id="sGal.3.28" n="Gal. 3.28">Non est Judæus, neque Græcus : non est servus, neque liber : non est masculus, neque femina. Omnes enim vos unum estis in Christo Jesu.</ab>
				<ab xml:id="sGal.3.29" n="Gal. 3.29">Si autem vos Christi, ergo semen Abrahæ estis, secundum promissionem hæredes.</ab>
				<ab xml:id="sGal.4.1" n="Gal. 4.1">Dico autem : quanto tempore hæres parvulus est, nihil differt a servo, cum sit dominus omnium :</ab>
				<ab xml:id="sGal.4.2" n="Gal. 4.2">sed sub tutoribus et actoribus est usque ad præfinitum tempus a patre :</ab>
				<ab xml:id="sGal.4.3" n="Gal. 4.3">ita et nos cum essemus parvuli, sub elementis mundi eramus servientes.</ab>
				<ab xml:id="sGal.4.4" n="Gal. 4.4">At ubi venit plenitudo temporis, misit Deus Filium suum factum ex muliere, factum sub lege,</ab>
				<ab xml:id="sGal.4.5" n="Gal. 4.5">ut eos, qui sub lege erant, redimeret, ut adoptionem filiorum reciperemus.</ab>
				<ab xml:id="sGal.4.6" n="Gal. 4.6">Quoniam autem estis filii, misit Deus Spiritum Filii sui in corda vestra, clamantem : Abba, Pater.</ab>
				<ab xml:id="sGal.4.7" n="Gal. 4.7">Itaque jam non est servus, sed filius : quod si filius, et hæres per Deum.</ab>
				<ab xml:id="sGal.4.8" n="Gal. 4.8">Sed tunc quidem ignorantes Deum, iis, qui natura non sunt dii, serviebatis.</ab>
				<ab xml:id="sGal.4.9" n="Gal. 4.9">Nunc autem cum cognoveritis Deum, immo cogniti sitis a Deo : quomodo convertimini iterum ad infirma et egena elementa, quibus denuo servire vultis ?</ab>
				<ab xml:id="sGal.4.10" n="Gal. 4.10">Dies observatis, et menses, et tempora, et annos.</ab>
				<ab xml:id="sGal.4.11" n="Gal. 4.11">Timeo vos, ne forte sine causa laboraverim in vobis.</ab>
				<ab xml:id="sGal.4.12" n="Gal. 4.12">Estote sicut ego, quia et ego sicut vos : fratres, obsecro vos. Nihil me læsistis.</ab>
				<ab xml:id="sGal.4.13" n="Gal. 4.13">Scitis autem quia per infirmitatem carnis evangelizavi vobis jampridem : et tentationem vestram in carne mea</ab>
				<ab xml:id="sGal.4.14" n="Gal. 4.14">non sprevistis, neque respuistis : sed sicut angelum Dei excepistis me, sicut Christum Jesum.</ab>
				<ab xml:id="sGal.4.15" n="Gal. 4.15">Ubi est ergo beatitudo vestra ? testimonium enim perhibeo vobis, quia, si fieri posset, oculos vestros eruissetis, et dedissetis mihi.</ab>
				<ab xml:id="sGal.4.16" n="Gal. 4.16">Ergo inimicus vobis factus sum, verum dicens vobis </ab>
				<ab xml:id="sGal.4.17" n="Gal. 4.17">Æmulantur vos non bene : sed excludere vos volunt, ut illos æmulemini.</ab>
				<ab xml:id="sGal.4.18" n="Gal. 4.18">Bonum autem æmulamini in bono semper : et non tantum cum præsens sum apud vos</ab>
				<ab xml:id="sGal.4.19" n="Gal. 4.19">Filioli mei, quos iterum parturio, donec formetur Christus in vobis :</ab>
				<ab xml:id="sGal.4.20" n="Gal. 4.20">vellem autem esse apud vos modo, et mutare vocem meam : quoniam confundor in vobis.</ab>
				<ab xml:id="sGal.4.21" n="Gal. 4.21">Dicite mihi qui sub lege vultis esse : legem non legistis ?</ab>
				<ab xml:id="sGal.4.22" n="Gal. 4.22">Scriptum est enim : Quoniam Abraham duos filios habuit : unum de ancilla, et unum de libera.</ab>
				<ab xml:id="sGal.4.23" n="Gal. 4.23">Sed qui de ancilla, secundum carnem natus est : qui autem de libera, per repromissionem :</ab>
				<ab xml:id="sGal.4.24" n="Gal. 4.24">quæ sunt per allegoriam dicta. Hæc enim sunt duo testamenta. Unum quidem in monte Sina, in servitutem generans, quæ est Agar :</ab>
				<ab xml:id="sGal.4.25" n="Gal. 4.25">Sina enim mons est in Arabia, qui conjunctus est ei quæ nunc est Jerusalem, et servit cum filiis suis.</ab>
				<ab xml:id="sGal.4.26" n="Gal. 4.26">Illa autem, quæ sursum est Jerusalem, libera est, quæ est mater nostra.</ab>
				<ab xml:id="sGal.4.27" n="Gal. 4.27">Scriptum est enim : / Lætare, sterilis, quæ non paris ; / erumpe et clama, quæ non parturis : / quia multi filii desertæ, / magis quam ejus quæ habet virum.</ab>
				<ab xml:id="sGal.4.28" n="Gal. 4.28">Nos autem, fratres, secundum Isaac promissionis filii sumus.</ab>
				<ab xml:id="sGal.4.29" n="Gal. 4.29">Sed quomodo tunc is, qui secundum carnem natus fuerat, persequebatur eum qui secundum spiritum : ita et nunc.</ab>
				<ab xml:id="sGal.4.30" n="Gal. 4.30">Sed quid dicit Scriptura ? Ejice ancillam, et filium ejus : non enim hæres erit filius ancillæ cum filio liberæ.</ab>
				<ab xml:id="sGal.4.31" n="Gal. 4.31">Itaque, fratres, non sumus ancillæ filii, sed liberæ : qua libertate Christus nos liberavit.</ab>
				<ab xml:id="sGal.5.1" n="Gal. 5.1">State, et nolite iterum jugo servitutis contineri.</ab>
				<ab xml:id="sGal.5.2" n="Gal. 5.2">Ecce ego Paulus dico vobis : quoniam si circumcidamini, Christus vobis nihil proderit.</ab>
				<ab xml:id="sGal.5.3" n="Gal. 5.3">Testificor autem rursus omni homini circumcidenti se, quoniam debitor est universæ legis faciendæ.</ab>
				<ab xml:id="sGal.5.4" n="Gal. 5.4">Evacuati estis a Christo, qui in lege justificamini : a gratia excidistis.</ab>
				<ab xml:id="sGal.5.5" n="Gal. 5.5">Nos enim spiritu ex fide, spem justitiæ exspectamus.</ab>
				<ab xml:id="sGal.5.6" n="Gal. 5.6">Nam in Christo Jesu neque circumcisio aliquid valet, neque præputium : sed fides, quæ per caritatem operatur.</ab>
				<ab xml:id="sGal.5.7" n="Gal. 5.7">Currebatis bene : quis vos impedivit veritati non obedire ?</ab>
				<ab xml:id="sGal.5.8" n="Gal. 5.8">persuasio hæc non est ex eo, qui vocat vos.</ab>
				<ab xml:id="sGal.5.9" n="Gal. 5.9">Modicum fermentum totam massam corrumpit.</ab>
				<ab xml:id="sGal.5.10" n="Gal. 5.10">Ego confido in vobis in Domino, quod nihil aliud sapietis : qui autem conturbat vos, portabit judicium, quicumque est ille.</ab>
				<ab xml:id="sGal.5.11" n="Gal. 5.11">Ego autem, fratres, si circumcisionem adhuc prædico : quid adhuc persecutionem patior ? ergo evacuatum est scandalum crucis.</ab>
				<ab xml:id="sGal.5.12" n="Gal. 5.12">Utinam et abscindantur qui vos conturbant.</ab>
				<ab xml:id="sGal.5.13" n="Gal. 5.13">Vos enim in libertatem vocati estis, fratres : tantum ne libertatem in occasionem detis carnis, sed per caritatem Spiritus servite invicem.</ab>
				<ab xml:id="sGal.5.14" n="Gal. 5.14">Omnis enim lex in uno sermone impletur : Diliges proximum tuum sicut teipsum.</ab>
				<ab xml:id="sGal.5.15" n="Gal. 5.15">Quod si invicem mordetis, et comeditis : videte ne ab invicem consumamini.</ab>
				<ab xml:id="sGal.5.16" n="Gal. 5.16">Dico autem : Spiritu ambulate, et desideria carnis non perficietis.</ab>
				<ab xml:id="sGal.5.17" n="Gal. 5.17">Caro enim concupiscit adversus spiritum, spiritus autem adversus carnem : hæc enim sibi invicem adversantur, ut non quæcumque vultis, illa faciatis.</ab>
				<ab xml:id="sGal.5.18" n="Gal. 5.18">Quod si Spiritu ducimini, non estis sub lege.</ab>
				<ab xml:id="sGal.5.19" n="Gal. 5.19">Manifesta sunt autem opera carnis, quæ sunt fornicatio, immunditia, impudicitia, luxuria,</ab>
				<ab xml:id="sGal.5.20" n="Gal. 5.20">idolorum servitus, veneficia, inimicitiæ, contentiones, æmulationes, iræ, rixæ, dissensiones, sectæ,</ab>
				<ab xml:id="sGal.5.21" n="Gal. 5.21">invidiæ, homicidia, ebrietates, comessationes, et his similia, quæ prædico vobis, sicut prædixi : quoniam qui talia agunt, regnum Dei non consequentur.</ab>
				<ab xml:id="sGal.5.22" n="Gal. 5.22">Fructus autem Spiritus est caritas, gaudium, pax, patientia, benignitas, bonitas, longanimitas,</ab>
				<ab xml:id="sGal.5.23" n="Gal. 5.23">mansuetudo, fides, modestia, continentia, castitas. Adversus hujusmodi non est lex.</ab>
				<ab xml:id="sGal.5.24" n="Gal. 5.24">Qui autem sunt Christi, carnem suam crucifixerunt cum vitiis et concupiscentiis.</ab>
				<ab xml:id="sGal.5.25" n="Gal. 5.25">Si Spiritu vivimus, Spiritu et ambulemus.</ab>
				<ab xml:id="sGal.5.26" n="Gal. 5.26">Non efficiamur inanis gloriæ cupidi, invicem provocantes, invicem invidentes.</ab>
				<ab xml:id="sGal.6.1" n="Gal. 6.1">Fratres, etsi præoccupatus fuerit homo in aliquo delicto, vos, qui spirituales estis, hujusmodi instruite in spiritu lenitatis, considerans teipsum, ne et tu tenteris</ab>
				<ab xml:id="sGal.6.2" n="Gal. 6.2">Alter alterius onera portate, et sic adimplebitis legem Christi.</ab>
				<ab xml:id="sGal.6.3" n="Gal. 6.3">Nam si quis existimat se aliquid esse, cum nihil sit, ipse se seducit.</ab>
				<ab xml:id="sGal.6.4" n="Gal. 6.4">Opus autem suum probet unusquisque, et sic in semetipso tantum gloriam habebit, et non in altero.</ab>
				<ab xml:id="sGal.6.5" n="Gal. 6.5">Unusquisque enim onus suum portabit.</ab>
				<ab xml:id="sGal.6.6" n="Gal. 6.6">Communicet autem is qui catechizatur verbo, ei qui se catechizat, in omnibus bonis.</ab>
				<ab xml:id="sGal.6.7" n="Gal. 6.7">Nolite errare : Deus non irridetur.</ab>
				<ab xml:id="sGal.6.8" n="Gal. 6.8">Quæ enim seminaverit homo, hæc et metet. Quoniam qui seminat in carne sua, de carne et metet corruptionem : qui autem seminat in spiritu, de spiritu metet vitam æternam.</ab>
				<ab xml:id="sGal.6.9" n="Gal. 6.9">Bonum autem facientes, non deficiamus : tempore enim suo metemus non deficientes.</ab>
				<ab xml:id="sGal.6.10" n="Gal. 6.10">Ergo dum tempus habemus, operemur bonum ad omnes, maxime autem ad domesticos fidei.</ab>
				<ab xml:id="sGal.6.11" n="Gal. 6.11">Videte qualibus litteris scripsi vobis mea manu.</ab>
				<ab xml:id="sGal.6.12" n="Gal. 6.12">Quicumque enim volunt placere in carne, hi cogunt vos circumcidi, tantum ut crucis Christi persecutionem non patiantur.</ab>
				<ab xml:id="sGal.6.13" n="Gal. 6.13">Neque enim qui circumciduntur, legem custodiunt : sed volunt vos circumcidi, ut in carne vestra glorientur.</ab>
				<ab xml:id="sGal.6.14" n="Gal. 6.14">Mihi autem absit gloriari, nisi in cruce Domini nostri Jesu Christi : per quem mihi mundus crucifixus est, et ego mundo.</ab>
				<ab xml:id="sGal.6.15" n="Gal. 6.15">In Christo enim Jesu neque circumcisio aliquid valet, neque præputium, sed nova creatura.</ab>
				<ab xml:id="sGal.6.16" n="Gal. 6.16">Et quicumque hanc regulam secuti fuerint, pax super illos, et misericordia, et super Israël Dei.</ab>
				<ab xml:id="sGal.6.17" n="Gal. 6.17">De cetero, nemo mihi molestus sit : ego enim stigmata Domini Jesu in corpore meo porto.</ab>
				<ab xml:id="sGal.6.18" n="Gal. 6.18">Gratia Domini nostri Jesu Christi cum spiritu vestro, fratres. Amen.</ab>
 			</div>
			<div type="section" n="Eph.">
				<head>ad Ephesios</head>
				<ab xml:id="sEph." n="Eph." rend="h1">Epistola B. Pauli Apostoli ad Ephesios</ab>
				<ab xml:id="sEph.1.1" n="Eph. 1.1">Paulus Apostolus Jesu Christi per voluntatem Dei, omnibus sanctis qui sunt Ephesi, et fidelibus in Christo Jesu.</ab>
				<ab xml:id="sEph.1.2" n="Eph. 1.2">Gratia vobis, et pax a Deo Patre nostro, et Domino Jesu Christo.</ab>
				<ab xml:id="sEph.1.3" n="Eph. 1.3">Benedictus Deus et Pater Domini nostri Jesu Christi, qui benedixit nos in omni benedictione spirituali in cælestibus in Christo,</ab>
				<ab xml:id="sEph.1.4" n="Eph. 1.4">sicut elegit nos in ipso ante mundi constitutionem, ut essemus sancti et immaculati in conspectu ejus in caritate.</ab>
				<ab xml:id="sEph.1.5" n="Eph. 1.5">Qui prædestinavit nos in adoptionem filiorum per Jesum Christum in ipsum : secundum propositum voluntatis suæ,</ab>
				<ab xml:id="sEph.1.6" n="Eph. 1.6">in laudem gloriæ gratiæ suæ, in qua gratificavit nos in dilecto Filio suo.</ab>
				<ab xml:id="sEph.1.7" n="Eph. 1.7">In quo habemus redemptionem per sanguinem ejus, remissionem peccatorum secundum divitias gratiæ ejus,</ab>
				<ab xml:id="sEph.1.8" n="Eph. 1.8">quæ superabundavit in nobis in omni sapientia et prudentia :</ab>
				<ab xml:id="sEph.1.9" n="Eph. 1.9">ut notum faceret nobis sacramentum voluntatis suæ, secundum beneplacitum ejus, quod proposuit in eo,</ab>
				<ab xml:id="sEph.1.10" n="Eph. 1.10">in dispensatione plenitudinis temporum, instaurare omnia in Christo, quæ in cælis et quæ in terra sunt, in ipso ;</ab>
				<ab xml:id="sEph.1.11" n="Eph. 1.11">in quo etiam et nos sorte vocati sumus prædestinati secundum propositum ejus qui operatur omnia secundum consilium voluntatis suæ :</ab>
				<ab xml:id="sEph.1.12" n="Eph. 1.12">ut simus in laudem gloriæ ejus nos, qui ante speravimus in Christo ;</ab>
				<ab xml:id="sEph.1.13" n="Eph. 1.13">in quo et vos, cum audissetis verbum veritatis, Evangelium salutis vestræ, in quo et credentes signati estis Spiritu promissionis Sancto,</ab>
				<ab xml:id="sEph.1.14" n="Eph. 1.14">qui est pignus hæreditatis nostræ, in redemptionem acquisitionis, in laudem gloriæ ipsius.</ab>
				<ab xml:id="sEph.1.15" n="Eph. 1.15">Propterea et ego audiens fidem vestram, quæ est in Domino Jesu, et dilectionem in omnes sanctos,</ab>
				<ab xml:id="sEph.1.16" n="Eph. 1.16">non cesso gratias agens pro vobis, memoriam vestri faciens in orationibus meis :</ab>
				<ab xml:id="sEph.1.17" n="Eph. 1.17">ut Deus, Domini nostri Jesu Christi Pater gloriæ, det vobis spiritum sapientiæ et revelationis in agnitione ejus,</ab>
				<ab xml:id="sEph.1.18" n="Eph. 1.18">illuminatos oculos cordis vestri, ut sciatis quæ sit spes vocationis ejus, et quæ divitiæ gloriæ hæreditatis ejus in sanctis,</ab>
				<ab xml:id="sEph.1.19" n="Eph. 1.19">et quæ sit supereminens magnitudo virtutis ejus in nos, qui credimus secundum operationem potentiæ virtutis ejus,</ab>
				<ab xml:id="sEph.1.20" n="Eph. 1.20">quam operatus est in Christo, suscitans illum a mortuis, et constituens ad dexteram suam in cælestibus :</ab>
				<ab xml:id="sEph.1.21" n="Eph. 1.21">supra omnem principatum, et potestatem, et virtutem, et dominationem, et omne nomen, quod nominatur non solum in hoc sæculo, sed etiam in futuro.</ab>
				<ab xml:id="sEph.1.22" n="Eph. 1.22">Et omnia subjecit sub pedibus ejus : et ipsum dedit caput supra omnem ecclesiam,</ab>
				<ab xml:id="sEph.1.23" n="Eph. 1.23">quæ est corpus ipsius, et plenitudo ejus, qui omnia in omnibus adimpletur.</ab>
				<ab xml:id="sEph.2.1" n="Eph. 2.1">Et vos, cum essetis mortui delictis et peccatis vestris,</ab>
				<ab xml:id="sEph.2.2" n="Eph. 2.2">in quibus aliquando ambulastis secundum sæculum mundi hujus, secundum principem potestatis aëris hujus, spiritus, qui nunc operatur in filios diffidentiæ,</ab>
				<ab xml:id="sEph.2.3" n="Eph. 2.3">in quibus et nos omnes aliquando conversati sumus in desideriis carnis nostræ, facientes voluntatem carnis et cogitationum, et eramus natura filii iræ, sicut et ceteri :</ab>
				<ab xml:id="sEph.2.4" n="Eph. 2.4">Deus autem, qui dives est in misericordia, propter nimiam caritatem suam, qua dilexit nos,</ab>
				<ab xml:id="sEph.2.5" n="Eph. 2.5">et cum essemus mortui peccatis, convivificavit nos in Christo (cujus gratia estis salvati),</ab>
				<ab xml:id="sEph.2.6" n="Eph. 2.6">et conresuscitavit, et consedere fecit in cælestibus in Christo Jesu :</ab>
				<ab xml:id="sEph.2.7" n="Eph. 2.7">ut ostenderet in sæculis supervenientibus abundantes divitias gratiæ suæ, in bonitate super nos in Christo Jesu.</ab>
				<ab xml:id="sEph.2.8" n="Eph. 2.8">Gratia enim estis salvati per fidem, et hoc non ex vobis : Dei enim donum est </ab>
				<ab xml:id="sEph.2.9" n="Eph. 2.9">non ex operibus, ut ne quis glorietur.</ab>
				<ab xml:id="sEph.2.10" n="Eph. 2.10">Ipsius enim sumus factura, creati in Christo Jesu in operibus bonis, quæ præparavit Deus ut in illis ambulemus.</ab>
				<ab xml:id="sEph.2.11" n="Eph. 2.11">Propter quod memores estote quod aliquando vos gentes in carne, qui dicimini præputium ab ea quæ dicitur circumcisio in carne, manu facta :</ab>
				<ab xml:id="sEph.2.12" n="Eph. 2.12">quia eratis illo in tempore sine Christo, alienati a conversatione Israël, et hospites testamentorum, promissionis spem non habentes, et sine Deo in hoc mundo.</ab>
				<ab xml:id="sEph.2.13" n="Eph. 2.13">Nunc autem in Christo Jesu, vos, qui aliquando eratis longe, facti estis prope in sanguine Christi.</ab>
				<ab xml:id="sEph.2.14" n="Eph. 2.14">Ipse enim est pax nostra, qui fecit utraque unum, et medium parietem maceriæ solvens, inimicitias in carne sua,</ab>
				<ab xml:id="sEph.2.15" n="Eph. 2.15">legem mandatorum decretis evacuans, ut duos condat in semetipso in unum novum hominem, faciens pacem :</ab>
				<ab xml:id="sEph.2.16" n="Eph. 2.16">et reconciliet ambos in uno corpore, Deo per crucem, interficiens inimicitias in semetipso.</ab>
				<ab xml:id="sEph.2.17" n="Eph. 2.17">Et veniens evangelizavit pacem vobis, qui longe fuistis, et pacem iis, qui prope.</ab>
				<ab xml:id="sEph.2.18" n="Eph. 2.18">Quoniam per ipsum habemus accessum ambo in uno Spiritu ad Patrem.</ab>
				<ab xml:id="sEph.2.19" n="Eph. 2.19">Ergo jam non estis hospites, et advenæ : sed estis cives sanctorum, et domestici Dei,</ab>
				<ab xml:id="sEph.2.20" n="Eph. 2.20">superædificati super fundamentum apostolorum, et prophetarum, ipso summo angulari lapide Christo Jesu :</ab>
				<ab xml:id="sEph.2.21" n="Eph. 2.21">in quo omnis ædificatio constructa crescit in templum sanctum in Domino</ab>
				<ab xml:id="sEph.2.22" n="Eph. 2.22">in quo et vos coædificamini in habitaculum Dei in Spiritu.</ab>
				<ab xml:id="sEph.3.1" n="Eph. 3.1">Hujus rei gratia, ego Paulus vinctus Christi Jesu, pro vobis gentibus,</ab>
				<ab xml:id="sEph.3.2" n="Eph. 3.2">si tamen audistis dispensationem gratiæ Dei, quæ data est mihi in vobis :</ab>
				<ab xml:id="sEph.3.3" n="Eph. 3.3">quoniam secundum revelationem notum mihi factum est sacramentum, sicut supra scripsi in brevi,</ab>
				<ab xml:id="sEph.3.4" n="Eph. 3.4">prout potestis legentes intelligere prudentiam meam in mysterio Christi </ab>
				<ab xml:id="sEph.3.5" n="Eph. 3.5">quod aliis generationibus non est agnitum filiis hominum, sicuti nunc revelatum est sanctis apostolis ejus et prophetis in Spiritu,</ab>
				<ab xml:id="sEph.3.6" n="Eph. 3.6">gentes esse cohæredes, et concorporales, et comparticipes promissionis ejus in Christo Jesu per Evangelium :</ab>
				<ab xml:id="sEph.3.7" n="Eph. 3.7">cujus factus sum minister secundum donum gratiæ Dei, quæ data est mihi secundum operationem virtutis ejus.</ab>
				<ab xml:id="sEph.3.8" n="Eph. 3.8">Mihi omnium sanctorum minimo data est gratia hæc, in gentibus evangelizare investigabiles divitias Christi,</ab>
				<ab xml:id="sEph.3.9" n="Eph. 3.9">et illuminare omnes, quæ sit dispensatio sacramenti absconditi a sæculis in Deo, qui omnia creavit :</ab>
				<ab xml:id="sEph.3.10" n="Eph. 3.10">ut innotescat principatibus et potestatibus in cælestibus per Ecclesiam, multiformis sapientia Dei,</ab>
				<ab xml:id="sEph.3.11" n="Eph. 3.11">secundum præfinitionem sæculorum, quam fecit in Christo Jesu Domino nostro :</ab>
				<ab xml:id="sEph.3.12" n="Eph. 3.12">in quo habemus fiduciam, et accessum in confidentia per fidem ejus.</ab>
				<ab xml:id="sEph.3.13" n="Eph. 3.13">Propter quod peto ne deficiatis in tribulationibus meis pro vobis : quæ est gloria vestra.</ab>
				<ab xml:id="sEph.3.14" n="Eph. 3.14">Hujus rei gratia flecto genua mea ad Patrem Domini nostri Jesu Christi,</ab>
				<ab xml:id="sEph.3.15" n="Eph. 3.15">ex quo omnis paternitas in cælis et in terra nominatur,</ab>
				<ab xml:id="sEph.3.16" n="Eph. 3.16">ut det vobis secundum divitias gloriæ suæ, virtute corroborari per Spiritum ejus in interiorem hominem,</ab>
				<ab xml:id="sEph.3.17" n="Eph. 3.17">Christum habitare per fidem in cordibus vestris : in caritate radicati, et fundati,</ab>
				<ab xml:id="sEph.3.18" n="Eph. 3.18">ut possitis comprehendere cum omnibus sanctis, quæ sit latitudo, et longitudo, et sublimitas, et profundum :</ab>
				<ab xml:id="sEph.3.19" n="Eph. 3.19">scire etiam supereminentem scientiæ caritatem Christi, ut impleamini in omnem plenitudinem Dei.</ab>
				<ab xml:id="sEph.3.20" n="Eph. 3.20">Ei autem, qui potens est omnia facere superabundanter quam petimus aut intelligimus, secundum virtutem, quæ operatur in nobis :</ab>
				<ab xml:id="sEph.3.21" n="Eph. 3.21">ipsi gloria in Ecclesia, et in Christo Jesu, in omnes generationes sæculi sæculorum. Amen.</ab>
				<ab xml:id="sEph.4.1" n="Eph. 4.1">Obsecro itaque vos ego vinctus in Domino, ut digne ambuletis vocatione, qua vocati estis,</ab>
				<ab xml:id="sEph.4.2" n="Eph. 4.2">cum omni humilitate, et mansuetudine, cum patientia, supportantes invicem in caritate,</ab>
				<ab xml:id="sEph.4.3" n="Eph. 4.3">solliciti servare unitatem Spiritus in vinculo pacis.</ab>
				<ab xml:id="sEph.4.4" n="Eph. 4.4">Unum corpus, et unus Spiritus, sicut vocati estis in una spe vocationis vestræ.</ab>
				<ab xml:id="sEph.4.5" n="Eph. 4.5">Unus Dominus, una fides, unum baptisma.</ab>
				<ab xml:id="sEph.4.6" n="Eph. 4.6">Unus Deus et Pater omnium, qui est super omnes, et per omnia, et in omnibus nobis.</ab>
				<ab xml:id="sEph.4.7" n="Eph. 4.7">Unicuique autem nostrum data est gratia secundum mensuram donationis Christi.</ab>
				<ab xml:id="sEph.4.8" n="Eph. 4.8">Propter quod dicit : Ascendens in altum, captivam duxit captivitatem : dedit dona hominibus.</ab>
				<ab xml:id="sEph.4.9" n="Eph. 4.9">Quod autem ascendit, quid est, nisi quia et descendit primum in inferiores partes terræ ?</ab>
				<ab xml:id="sEph.4.10" n="Eph. 4.10">Qui descendit, ipse est et qui ascendit super omnes cælos, ut impleret omnia.</ab>
				<ab xml:id="sEph.4.11" n="Eph. 4.11">Et ipse dedit quosdam quidem apostolos, quosdam autem prophetas, alios vero evangelistas, alios autem pastores et doctores,</ab>
				<ab xml:id="sEph.4.12" n="Eph. 4.12">ad consummationem sanctorum in opus ministerii, in ædificationem corporis Christi :</ab>
				<ab xml:id="sEph.4.13" n="Eph. 4.13">donec occurramus omnes in unitatem fidei, et agnitionis Filii Dei, in virum perfectum, in mensuram ætatis plenitudinis Christi :</ab>
				<ab xml:id="sEph.4.14" n="Eph. 4.14">ut jam non simus parvuli fluctuantes, et circumferamur omni vento doctrinæ in nequitia hominum, in astutia ad circumventionem erroris</ab>
				<ab xml:id="sEph.4.15" n="Eph. 4.15">Veritatem autem facientes in caritate, crescamus in illo per omnia, qui est caput Christus :</ab>
				<ab xml:id="sEph.4.16" n="Eph. 4.16">ex quo totum corpus compactum et connexum per omnem juncturam subministrationis, secundum operationem in mensuram uniuscujusque membri, augmentum corporis facit in ædificationem sui in caritate.</ab>
				<ab xml:id="sEph.4.17" n="Eph. 4.17">Hoc igitur dico, et testificor in Domino, ut jam non ambuletis, sicut et gentes ambulant in vanitate sensus sui,</ab>
				<ab xml:id="sEph.4.18" n="Eph. 4.18">tenebris obscuratum habentes intellectum, alienati a vita Dei per ignorantiam, quæ est in illis, propter cæcitatem cordis ipsorum,</ab>
				<ab xml:id="sEph.4.19" n="Eph. 4.19">qui desperantes, semetipsos tradiderunt impudicitiæ, in operationem immunditiæ omnis in avaritiam.</ab>
				<ab xml:id="sEph.4.20" n="Eph. 4.20">Vos autem non ita didicistis Christum,</ab>
				<ab xml:id="sEph.4.21" n="Eph. 4.21">si tamen illum audistis, et in ipso edocti estis, sicut est veritas in Jesu,</ab>
				<ab xml:id="sEph.4.22" n="Eph. 4.22">deponere vos secundum pristinam conversationem veterem hominem, qu1 Cor.umpitur secundum desideria erroris.</ab>
				<ab xml:id="sEph.4.23" n="Eph. 4.23">Renovamini autem spiritu mentis vestræ,</ab>
				<ab xml:id="sEph.4.24" n="Eph. 4.24">et induite novum hominem, qui secundum Deum creatus est in justitia, et sanctitate veritatis.</ab>
				<ab xml:id="sEph.4.25" n="Eph. 4.25">Propter quod deponentes mendacium, loquimini veritatem unusquisque cum proximo suo : quoniam sumus invicem membra.</ab>
				<ab xml:id="sEph.4.26" n="Eph. 4.26">Irascimini, et nolite peccare : sol non occidat super iracundiam vestram.</ab>
				<ab xml:id="sEph.4.27" n="Eph. 4.27">Nolite locum dare diabolo :</ab>
				<ab xml:id="sEph.4.28" n="Eph. 4.28">qui furabatur, jam non furetur : magis autem laboret, operando manibus suis, quod bonum est, ut habeat unde tribuat necessitatem patienti.</ab>
				<ab xml:id="sEph.4.29" n="Eph. 4.29">Omnis sermo malus ex ore vestro non procedat : sed si quis bonus ad ædificationem fidei ut det gratiam audientibus.</ab>
				<ab xml:id="sEph.4.30" n="Eph. 4.30">Et nolite contristare Spiritum Sanctum Dei : in quo signati estis in diem redemptionis.</ab>
				<ab xml:id="sEph.4.31" n="Eph. 4.31">Omnis amaritudo, et ira, et indignatio, et clamor, et blasphemia tollatur a vobis cum omni malitia.</ab>
				<ab xml:id="sEph.4.32" n="Eph. 4.32">Estote autem invicem benigni, misericordes, donantes invicem sicut et Deus in Christo donavit vobis.</ab>
				<ab xml:id="sEph.5.1" n="Eph. 5.1">Estote ergo imitatores Dei, sicut filii carissimi,</ab>
				<ab xml:id="sEph.5.2" n="Eph. 5.2">et ambulate in dilectione, sicut et Christus dilexit nos, et tradidit semetipsum pro nobis, oblationem et hostiam Deo in odorem suavitatis.</ab>
				<ab xml:id="sEph.5.3" n="Eph. 5.3">Fornicatio autem, et omnis immunditia, aut avaritia, nec nominetur in vobis, sicut decet sanctos :</ab>
				<ab xml:id="sEph.5.4" n="Eph. 5.4">aut turpitudo, aut stultiloquium, aut scurrilitas, quæ ad rem non pertinet : sed magis gratiarum actio.</ab>
				<ab xml:id="sEph.5.5" n="Eph. 5.5">Hoc enim scitote intelligentes : quod omnis fornicator, aut immundus, aut avarus, quod est idolorum servitus, non habet hæreditatem in regno Christi et Dei.</ab>
				<ab xml:id="sEph.5.6" n="Eph. 5.6">Nemo vos seducat inanibus verbis : propter hæc enim venit ira Dei in filios diffidentiæ.</ab>
				<ab xml:id="sEph.5.7" n="Eph. 5.7">Nolite ergo effici participes eorum.</ab>
				<ab xml:id="sEph.5.8" n="Eph. 5.8">Eratis enim aliquando tenebræ : nunc autem lux in Domino. Ut filii lucis ambulate :</ab>
				<ab xml:id="sEph.5.9" n="Eph. 5.9">fructus enim lucis est in omni bonitate, et justitia, et veritate :</ab>
				<ab xml:id="sEph.5.10" n="Eph. 5.10">probantes quid sit beneplacitum Deo :</ab>
				<ab xml:id="sEph.5.11" n="Eph. 5.11">et nolite communicare operibus infructuosis tenebrarum, magis autem redarguite.</ab>
				<ab xml:id="sEph.5.12" n="Eph. 5.12">Quæ enim in occulto fiunt ab ipsis, turpe est et dicere</ab>
				<ab xml:id="sEph.5.13" n="Eph. 5.13">Omnia autem, quæ arguuntur, a lumine manifestantur : omne enim, quod manifestatur, lumen est.</ab>
				<ab xml:id="sEph.5.14" n="Eph. 5.14">Propter quod dicit : Surge qui dormis, et exsurge a mortuis, et illuminabit te Christus.</ab>
				<ab xml:id="sEph.5.15" n="Eph. 5.15">Videte itaque, fratres, quomodo caute ambuletis : non quasi insipientes,</ab>
				<ab xml:id="sEph.5.16" n="Eph. 5.16">sed ut sapientes : redimentes tempus, quoniam dies mali sunt</ab>
				<ab xml:id="sEph.5.17" n="Eph. 5.17">Propterea nolite fieri imprudentes, sed intelligentes quæ sit voluntas Dei.</ab>
				<ab xml:id="sEph.5.18" n="Eph. 5.18">Et nolite inebriari vino, in quo est luxuria, sed implemini Spiritu Sancto,</ab>
				<ab xml:id="sEph.5.19" n="Eph. 5.19">loquentes vobismetipsis in psalmis, et hymnis, et canticis spiritualibus, cantantes et psallentes in cordibus vestris Domino,</ab>
				<ab xml:id="sEph.5.20" n="Eph. 5.20">gratias agentes semper pro omnibus in nomine Domini nostri Jesu Christi Deo et Patri,</ab>
				<ab xml:id="sEph.5.21" n="Eph. 5.21">subjecti invicem in timore Christi.</ab>
				<ab xml:id="sEph.5.22" n="Eph. 5.22">Mulieres viris suis subditæ sint, sicut Domino :</ab>
				<ab xml:id="sEph.5.23" n="Eph. 5.23">quoniam vir caput est mulieris, sicut Christus caput est Ecclesiæ : ipse, salvator corporis ejus.</ab>
				<ab xml:id="sEph.5.24" n="Eph. 5.24">Sed sicut Ecclesia subjecta est Christo, ita et mulieres viris suis in omnibus.</ab>
				<ab xml:id="sEph.5.25" n="Eph. 5.25">Viri, diligite uxores vestras, sicut et Christus dilexit Ecclesiam, et seipsum tradidit pro ea,</ab>
				<ab xml:id="sEph.5.26" n="Eph. 5.26">ut illam sanctificaret, mundans lavacro aquæ in verbo vitæ,</ab>
				<ab xml:id="sEph.5.27" n="Eph. 5.27">ut exhiberet ipse sibi gloriosam Ecclesiam, non habentem maculam, aut rugam, aut aliquid hujusmodi, sed ut sit sancta et immaculata.</ab>
				<ab xml:id="sEph.5.28" n="Eph. 5.28">Ita et viri debent diligere uxores suas ut corpora sua. Qui suam uxorem diligit, seipsum diligit.</ab>
				<ab xml:id="sEph.5.29" n="Eph. 5.29">Nemo enim umquam carnem suam odio habuit : sed nutrit et fovet eam, sicut et Christus Ecclesiam :</ab>
				<ab xml:id="sEph.5.30" n="Eph. 5.30">quia membra sumus corporis ejus, de carne ejus et de ossibus ejus.</ab>
				<ab xml:id="sEph.5.31" n="Eph. 5.31">Propter hoc relinquet homo patrem et matrem suam, et adhærebit uxori suæ, et erunt duo in carne una.</ab>
				<ab xml:id="sEph.5.32" n="Eph. 5.32">Sacramentum hoc magnum est, ego autem dico in Christo et in Ecclesia.</ab>
				<ab xml:id="sEph.5.33" n="Eph. 5.33">Verumtamen et vos singuli, unusquisque uxorem suam sicut seipsum diligat : uxor autem timeat virum suum.</ab>
				<ab xml:id="sEph.6.1" n="Eph. 6.1">Filii, obedite parentibus vestris in Domino : hoc enim justum est.</ab>
				<ab xml:id="sEph.6.2" n="Eph. 6.2">Honora patrem tuum, et matrem tuam, quod est mandatum primum in promissione :</ab>
				<ab xml:id="sEph.6.3" n="Eph. 6.3">ut bene sit tibi, et sis longævus super terram.</ab>
				<ab xml:id="sEph.6.4" n="Eph. 6.4">Et vos patres, nolite ad iracundiam provocare filios vestros : sed educate illos in disciplina et correptione Domini.</ab>
				<ab xml:id="sEph.6.5" n="Eph. 6.5">Servi, obedite dominis carnalibus cum timore et tremore, in simplicitate cordis vestri, sicut Christo :</ab>
				<ab xml:id="sEph.6.6" n="Eph. 6.6">non ad oculum servientes, quasi hominibus placentes, sed ut servi Christi, facientes voluntatem Dei ex animo,</ab>
				<ab xml:id="sEph.6.7" n="Eph. 6.7">cum bona voluntate servientes, sicut Domino, et non hominibus :</ab>
				<ab xml:id="sEph.6.8" n="Eph. 6.8">scientes quoniam unusquisque quodcumque fecerit bonum, hoc recipiet a Domino, sive servus, sive liber.</ab>
				<ab xml:id="sEph.6.9" n="Eph. 6.9">Et vos domini, eadem facite illis, remittentes minas : scientes quia et illorum et vester Dominus est in cælis : et personarum acceptio non est apud eum.</ab>
				<ab xml:id="sEph.6.10" n="Eph. 6.10">De cetero, fratres, confortamini in Domino, et in potentia virtutis ejus.</ab>
				<ab xml:id="sEph.6.11" n="Eph. 6.11">Induite vos armaturam Dei, ut possitis stare adversus insidias diaboli :</ab>
				<ab xml:id="sEph.6.12" n="Eph. 6.12">quoniam non est nobis colluctatio adversus carnem et sanguinem, sed adversus principes, et potestates, adversus mundi rectores tenebrarum harum, contra spiritualia nequitiæ, in cælestibus.</ab>
				<ab xml:id="sEph.6.13" n="Eph. 6.13">Propterea accipite armaturam Dei, ut possitis resistere in die malo, et in omnibus perfecti stare.</ab>
				<ab xml:id="sEph.6.14" n="Eph. 6.14">State ergo succincti lumbos vestros in veritate, et induti loricam justitiæ,</ab>
				<ab xml:id="sEph.6.15" n="Eph. 6.15">et calceati pedes in præparatione Evangelii pacis,</ab>
				<ab xml:id="sEph.6.16" n="Eph. 6.16">in omnibus sumentes scutum fidei, in quo possitis omnia tela nequissimi ignea extinguere :</ab>
				<ab xml:id="sEph.6.17" n="Eph. 6.17">et galeam salutis assumite, et gladium spiritus (quod est verbum Dei),</ab>
				<ab xml:id="sEph.6.18" n="Eph. 6.18">per omnem orationem et obsecrationem orantes omni tempore in spiritu : et in ipso vigilantes in omni instantia et obsecratione pro omnibus sanctis :</ab>
				<ab xml:id="sEph.6.19" n="Eph. 6.19">et pro me, ut detur mihi sermo in apertione oris mei cum fiducia, notum facere mysterium Evangelii :</ab>
				<ab xml:id="sEph.6.20" n="Eph. 6.20">pro quo legatione fungor in catena, ita ut in ipso audeam, prout oportet me loqui.</ab>
				<ab xml:id="sEph.6.21" n="Eph. 6.21">Ut autem et vos sciatis quæ circa me sunt, quid agam, omnia vobis nota faciet Tychicus, carissimus frater, et fidelis minister in Domino :</ab>
				<ab xml:id="sEph.6.22" n="Eph. 6.22">quem misi ad vos in hoc ipsum, ut cognoscatis quæ circa nos sunt, et consoletur corda vestra.</ab>
				<ab xml:id="sEph.6.23" n="Eph. 6.23">Pax fratribus, et caritas cum fide a Deo Patre et Domino Jesu Christo.</ab>
				<ab xml:id="sEph.6.24" n="Eph. 6.24">Gratia cum omnibus qui diligunt Dominum nostrum Jesum Christum in incorruptione. Amen.</ab>
 			</div>
			<div type="section" n="Phil.">
				<head>ad Philippenses</head>
				<ab xml:id="sPhil." n="Phil." rend="h1">Epistola B. Pauli Apostoli ad Philippenses</ab>
				<ab xml:id="sPhil.1.1" n="Phil. 1.1">Paulus et Timotheus, servi Jesu Christi, omnibus sanctis in Christo Jesu, qui sunt Philippis, cum episcopis et diaconibus.</ab>
				<ab xml:id="sPhil.1.2" n="Phil. 1.2">Gratia vobis, et pax a Deo Patre nostro, et Domino Jesu Christo.</ab>
				<ab xml:id="sPhil.1.3" n="Phil. 1.3">Gratias ago Deo meo in omni memoria vestri,</ab>
				<ab xml:id="sPhil.1.4" n="Phil. 1.4">semper in cunctis orationibus meis pro omnibus vobis, cum gaudio deprecationem faciens,</ab>
				<ab xml:id="sPhil.1.5" n="Phil. 1.5">super communicatione vestra in Evangelio Christi a prima die usque nunc.</ab>
				<ab xml:id="sPhil.1.6" n="Phil. 1.6">Confidens hoc ipsum, quia qui cœpit in vobis opus bonum, perficiet usque in diem Christi Jesu :</ab>
				<ab xml:id="sPhil.1.7" n="Phil. 1.7">sicut est mihi justum hoc sentire pro omnibus vobis : eo quod habeam vos in corde, et in vinculis meis, et in defensione, et confirmatione Evangelii, socios gaudii mei omnes vos esse.</ab>
				<ab xml:id="sPhil.1.8" n="Phil. 1.8">Testis enim mihi est Deus, quomodo cupiam omnes vos in visceribus Jesu Christi.</ab>
				<ab xml:id="sPhil.1.9" n="Phil. 1.9">Et hoc oro, ut caritas vestra magis ac magis abundet in scientia, et in omni sensu :</ab>
				<ab xml:id="sPhil.1.10" n="Phil. 1.10">ut probetis potiora, ut sitis sinceri, et sine offensa in diem Christi,</ab>
				<ab xml:id="sPhil.1.11" n="Phil. 1.11">repleti fructu justitiæ per Jesum Christum, in gloriam et laudem Dei.</ab>
				<ab xml:id="sPhil.1.12" n="Phil. 1.12">Scire autem vos volo fratres, quia quæ circa me sunt, magis ad profectum venerunt Evangelii :</ab>
				<ab xml:id="sPhil.1.13" n="Phil. 1.13">ita ut vincula mea manifesta fierent in Christo in omni prætorio, et in ceteris omnibus,</ab>
				<ab xml:id="sPhil.1.14" n="Phil. 1.14">et plures e fratribus in Domino confidentes vinculis meis, abundantius auderent sine timore verbum Dei loqui.</ab>
				<ab xml:id="sPhil.1.15" n="Phil. 1.15">Quidam quidem et propter invidiam et contentionem : quidam autem et propter bonam voluntatem Christum prædicant :</ab>
				<ab xml:id="sPhil.1.16" n="Phil. 1.16">quidam ex caritate, scientes quoniam in defensionem Evangelii positus sum.</ab>
				<ab xml:id="sPhil.1.17" n="Phil. 1.17">Quidam autem ex contentione Christum annuntiant non sincere, existimantes pressuram se suscitare vinculis meis.</ab>
				<ab xml:id="sPhil.1.18" n="Phil. 1.18">Quid enim ? Dum omni modo sive per occasionem, sive per veritatem, Christus annuntietur : et in hoc gaudeo, sed et gaudebo.</ab>
				<ab xml:id="sPhil.1.19" n="Phil. 1.19">Scio enim quia hoc mihi proveniet ad salutem, per vestram orationem, et subministrationem Spiritus Jesu Christi,</ab>
				<ab xml:id="sPhil.1.20" n="Phil. 1.20">secundum exspectationem et spem meam, quia in nullo confundar : sed in omni fiducia sicut semper, et nunc magnificabitur Christus in corpore meo, sive per vitam, sive per mortem.</ab>
				<ab xml:id="sPhil.1.21" n="Phil. 1.21">Mihi enim vivere Christus est, et mori lucrum.</ab>
				<ab xml:id="sPhil.1.22" n="Phil. 1.22">Quod si vivere in carne, hic mihi fructus operis est, et quid eligam ignoro.</ab>
				<ab xml:id="sPhil.1.23" n="Phil. 1.23">Coarctor autem e duobus : desiderium habens dissolvi, et esse cum Christo, multo magis melius :</ab>
				<ab xml:id="sPhil.1.24" n="Phil. 1.24">permanere autem in carne, necessarium propter vos.</ab>
				<ab xml:id="sPhil.1.25" n="Phil. 1.25">Et hoc confidens scio quia manebo, et permanebo omnibus vobis ad profectum vestrum, et gaudium fidei :</ab>
				<ab xml:id="sPhil.1.26" n="Phil. 1.26">ut gratulatio vestra abundet in Christo Jesu in me, per meum adventum iterum ad vos.</ab>
				<ab xml:id="sPhil.1.27" n="Phil. 1.27">Tantum digne Evangelio Christi conversamini : ut sive cum venero, et videro vos, sive absens audiam de vobis, quia statis in uno spiritu unanimes, collaborantes fidei Evangelii :</ab>
				<ab xml:id="sPhil.1.28" n="Phil. 1.28">et in nullo terreamini ab adversariis : quæ illis est causa perditionis, vobis autem salutis, et hoc a Deo :</ab>
				<ab xml:id="sPhil.1.29" n="Phil. 1.29">quia vobis donatum est pro Christo, non solum ut in eum credatis, sed ut etiam pro illo patiamini :</ab>
				<ab xml:id="sPhil.1.30" n="Phil. 1.30">idem certamen habentes, quale et vidistis in me, et nunc audistis de me.</ab>
				<ab xml:id="sPhil.2.1" n="Phil. 2.1">Si qua ergo consolatio in Christo, si quod solatium caritatis, si qua societas spiritus, si qua viscera miserationis :</ab>
				<ab xml:id="sPhil.2.2" n="Phil. 2.2">implete gaudium meum ut idem sapiatis, eamdem caritatem habentes, unanimes, idipsum sentientes,</ab>
				<ab xml:id="sPhil.2.3" n="Phil. 2.3">nihil per contentionem, neque per inanem gloriam : sed in humilitate superiores sibi invicem arbitrantes</ab>
				<ab xml:id="sPhil.2.4" n="Phil. 2.4">non quæ sua sunt singuli considerantes, sed ea quæ aliorum.</ab>
				<ab xml:id="sPhil.2.5" n="Phil. 2.5">Hoc enim sentite in vobis, quod et in Christo Jesu :</ab>
				<ab xml:id="sPhil.2.6" n="Phil. 2.6">qui cum in forma Dei esset, non rapinam arbitratus est esse se æqualem Deo :</ab>
				<ab xml:id="sPhil.2.7" n="Phil. 2.7">sed semetipsum exinanivit, formam servi accipiens, in similitudinem hominum factus, et habitu inventus ut homo.</ab>
				<ab xml:id="sPhil.2.8" n="Phil. 2.8">Humiliavit semetipsum factus obediens usque ad mortem, mortem autem crucis.</ab>
				<ab xml:id="sPhil.2.9" n="Phil. 2.9">Propter quod et Deus exaltavit illum, et donavit illi nomen, quod est super omne nomen :</ab>
				<ab xml:id="sPhil.2.10" n="Phil. 2.10">ut in nomine Jesu omne genu flectatur cælestium, terrestrium et infernorum,</ab>
				<ab xml:id="sPhil.2.11" n="Phil. 2.11">et omnis lingua confiteatur, quia Dominus Jesus Christus in gloria est Dei Patris.</ab>
				<ab xml:id="sPhil.2.12" n="Phil. 2.12">Itaque carissimi mei (sicut semper obedistis), non ut in præsentia mei tantum, sed multo magis nunc in absentia mea, cum metu et tremore vestram salutem operamini.</ab>
				<ab xml:id="sPhil.2.13" n="Phil. 2.13">Deus est enim, qui operatur in vobis et velle, et perficere pro bona voluntate.</ab>
				<ab xml:id="sPhil.2.14" n="Phil. 2.14">Omnia autem facite sine murmurationibus et hæsitationibus :</ab>
				<ab xml:id="sPhil.2.15" n="Phil. 2.15">ut sitis sine querela, et simplices filii Dei, sine reprehensione in medio nationis pravæ et perversæ : inter quos lucetis sicut luminaria in mundo,</ab>
				<ab xml:id="sPhil.2.16" n="Phil. 2.16">verbum vitæ continentes ad gloriam meam in die Christi, quia non in vacuum cucurri, neque in vacuum laboravi.</ab>
				<ab xml:id="sPhil.2.17" n="Phil. 2.17">Sed et si immolor supra sacrificium, et obsequium fidei vestræ, gaudeo, et congratulor omnibus vobis.</ab>
				<ab xml:id="sPhil.2.18" n="Phil. 2.18">Idipsum autem et vos gaudete, et congratulamini mihi.</ab>
				<ab xml:id="sPhil.2.19" n="Phil. 2.19">Spero autem in Domino Jesu, Timotheum me cito mittere ad vos : ut et ego bono animo sim, cognitis quæ circa vos sunt.</ab>
				<ab xml:id="sPhil.2.20" n="Phil. 2.20">Neminem enim habeo tam unanimem, qui sincera affectione pro vobis sollicitus sit.</ab>
				<ab xml:id="sPhil.2.21" n="Phil. 2.21">Omnes enim quæ sua sunt quærunt, non quæ sunt Jesu Christi.</ab>
				<ab xml:id="sPhil.2.22" n="Phil. 2.22">Experimentum autem ejus cognoscite, quia sicut patri filius, mecum servivit in Evangelio.</ab>
				<ab xml:id="sPhil.2.23" n="Phil. 2.23">Hunc igitur spero me mittere ad vos, mox ut videro quæ circa me sunt.</ab>
				<ab xml:id="sPhil.2.24" n="Phil. 2.24">Confido autem in Domino quoniam et ipse veniam ad vos cito.</ab>
				<ab xml:id="sPhil.2.25" n="Phil. 2.25">Necessarium autem existimavi Epaphroditum fratrem, et cooperatorem, et commilitonem meum, vestrum autem apostolum, et ministrum necessitatis meæ, mittere ad vos :</ab>
				<ab xml:id="sPhil.2.26" n="Phil. 2.26">quoniam quidem omnes vos desiderabat : et mœstus erat, propterea quod audieratis illum infirmatum.</ab>
				<ab xml:id="sPhil.2.27" n="Phil. 2.27">Nam et infirmatus est usque ad mortem : sed Deus misertus est ejus : non solum autem ejus, verum etiam et mei, ne tristitiam super tristitiam haberem.</ab>
				<ab xml:id="sPhil.2.28" n="Phil. 2.28">Festinantius ergo misi illum, ut viso eo iterum gaudeatis, et ego sine tristitia sim.</ab>
				<ab xml:id="sPhil.2.29" n="Phil. 2.29">Excipite itaque illum cum omni gaudio in Domino, et ejusmodi cum honore habetote ;</ab>
				<ab xml:id="sPhil.2.30" n="Phil. 2.30">quoniam propter opus Christi usque ad mortem accessit, tradens animam suam ut impleret id quod ex vobis deerat erga meum obsequium.</ab>
				<ab xml:id="sPhil.3.1" n="Phil. 3.1">De cetero, fratres mei, gaudete in Domino. Eadem vobis scribere, mihi quidem non pigrum, vobis autem necessarium.</ab>
				<ab xml:id="sPhil.3.2" n="Phil. 3.2">Videte canes, videte malos operarios, videte concisionem.</ab>
				<ab xml:id="sPhil.3.3" n="Phil. 3.3">Nos enim sumus circumcisio, qui spiritu servimus Deo, et gloriamur in Christo Jesu, et non in carne fiduciam habentes,</ab>
				<ab xml:id="sPhil.3.4" n="Phil. 3.4">quamquam ego habeam confidentiam et in carne. Si quis alius videtur confidere in carne, ego magis,</ab>
				<ab xml:id="sPhil.3.5" n="Phil. 3.5">circumcisus octavo die, ex genere Israël, de tribu Benjamin, Hebræus ex Hebræis, secundum legem pharisæus,</ab>
				<ab xml:id="sPhil.3.6" n="Phil. 3.6">secundum æmulationem persequens Ecclesiam Dei, secundum justitiam, quæ in lege est, conversatus sine querela.</ab>
				<ab xml:id="sPhil.3.7" n="Phil. 3.7">Sed quæ mihi fuerunt lucra, hæc arbitratus sum propter Christum detrimenta.</ab>
				<ab xml:id="sPhil.3.8" n="Phil. 3.8">Verumtamen existimo omnia detrimentum esse propter eminentem scientiam Jesu Christi Domini mei : propter quem omnia detrimentum feci, et arbitror ut stercora, ut Christum lucrifaciam,</ab>
				<ab xml:id="sPhil.3.9" n="Phil. 3.9">et inveniar in illo non habens meam justitiam, quæ ex lege est, sed illam, quæ ex fide est Christi Jesu : quæ ex Deo est justitia in fide,</ab>
				<ab xml:id="sPhil.3.10" n="Phil. 3.10">ad cognoscendum illum, et virtutem resurrectionis ejus, et societatem passionum illius : configuratus morti ejus :</ab>
				<ab xml:id="sPhil.3.11" n="Phil. 3.11">si quo modo occurram ad resurrectionem, quæ est ex mortuis :</ab>
				<ab xml:id="sPhil.3.12" n="Phil. 3.12">non quod jam acceperim, aut jam perfectus sim : sequor autem, si quomodo comprehendam in quo et comprehensus sum a Christo Jesu.</ab>
				<ab xml:id="sPhil.3.13" n="Phil. 3.13">Fratres, ego me non arbitror comprehendisse. Unum autem, quæ quidem retro sunt obliviscens, ad ea vero quæ sunt priora, extendens meipsum,</ab>
				<ab xml:id="sPhil.3.14" n="Phil. 3.14">ad destinatum persequor, ad bravium supernæ vocationis Dei in Christo Jesu.</ab>
				<ab xml:id="sPhil.3.15" n="Phil. 3.15">Quicumque ergo perfecti sumus, hoc sentiamus : et si quid aliter sapitis, et hoc vobis Deus revelabit.</ab>
				<ab xml:id="sPhil.3.16" n="Phil. 3.16">Verumtamen ad quod pervenimus ut idem sapiamus, et in eadem permaneamus regula.</ab>
				<ab xml:id="sPhil.3.17" n="Phil. 3.17">Imitatores mei estote, fratres, et observate eos qui ita ambulant, sicut habetis formam nostram.</ab>
				<ab xml:id="sPhil.3.18" n="Phil. 3.18">Multi enim ambulant, quos sæpe dicebam vobis (nunc autem et flens dico) inimicos crucis Christi :</ab>
				<ab xml:id="sPhil.3.19" n="Phil. 3.19">quorum finis interitus : quorum Deus venter est : et gloria in confusione ipsorum, qui terrena sapiunt.</ab>
				<ab xml:id="sPhil.3.20" n="Phil. 3.20">Nostra autem conversatio in cælis est : unde etiam Salvatorem exspectamus Dominum nostrum Jesum Christum,</ab>
				<ab xml:id="sPhil.3.21" n="Phil. 3.21">qui reformabit corpus humilitatis nostræ, configuratum corpori claritatis suæ, secundum operationem, qua etiam possit subjicere sibi omnia.</ab>
				<ab xml:id="sPhil.4.1" n="Phil. 4.1">Itaque fratres mei carissimi, et desideratissimi, gaudium meum, et corona mea : sic state in Domino, carissimi.</ab>
				<ab xml:id="sPhil.4.2" n="Phil. 4.2">Evodiam rogo, et Syntychen deprecor, idipsum sapere in Domino.</ab>
				<ab xml:id="sPhil.4.3" n="Phil. 4.3">Etiam rogo et te, germane compar, adjuva illas, quæ mecum laboraverunt in Evangelio cum Clemente, et ceteris adjutoribus meis, quorum nomina sunt in libro vitæ.</ab>
				<ab xml:id="sPhil.4.4" n="Phil. 4.4">Gaudete in Domino semper : iterum dico gaudete.</ab>
				<ab xml:id="sPhil.4.5" n="Phil. 4.5">Modestia vestra nota sit omnibus hominibus : Dominus prope est.</ab>
				<ab xml:id="sPhil.4.6" n="Phil. 4.6">Nihil solliciti sitis : sed in omni oratione, et obsecratione, cum gratiarum actione petitiones vestræ innotescant apud Deum.</ab>
				<ab xml:id="sPhil.4.7" n="Phil. 4.7">Et pax Dei, quæ exuperat omnem sensum, custodiat corda vestra, et intelligentias vestras in Christo Jesu.</ab>
				<ab xml:id="sPhil.4.8" n="Phil. 4.8">De cetero fratres, quæcumque sunt vera, quæcumque pudica, quæcumque justa, quæcumque sancta, quæcumque amabilia, quæcumque bonæ famæ, siqua virtus, siqua laus disciplinæ, hæc cogitate.</ab>
				<ab xml:id="sPhil.4.9" n="Phil. 4.9">Quæ et didicistis, et accepistis, et audistis, et vidistis in me, hæc agite : et Deus pacis erit vobiscum.</ab>
				<ab xml:id="sPhil.4.10" n="Phil. 4.10">Gavisus sum autem in Domino vehementer, quoniam tandem aliquando refloruistis pro me sentire, sicut et sentiebatis : occupati autem eratis.</ab>
				<ab xml:id="sPhil.4.11" n="Phil. 4.11">Non quasi propter penuriam dico : ego enim didici, in quibus sum, sufficiens esse.</ab>
				<ab xml:id="sPhil.4.12" n="Phil. 4.12">Scio et humiliari, scio et abundare (ubique et in omnibus institutus sum) : et satiari, et esurire, et abundare, et penuriam pati.</ab>
				<ab xml:id="sPhil.4.13" n="Phil. 4.13">Omnia possum in eo qui me confortat.</ab>
				<ab xml:id="sPhil.4.14" n="Phil. 4.14">Verumtamen bene fecistis, communicantes tribulationi meæ.</ab>
				<ab xml:id="sPhil.4.15" n="Phil. 4.15">Scitis autem et vos Philippenses, quod in principio Evangelii, quando profectus sum a Macedonia, nulla mihi ecclesia communicavit in ratione dati et accepti, nisi vos soli :</ab>
				<ab xml:id="sPhil.4.16" n="Phil. 4.16">quia et Thessalonicam semel et bis in usum mihi misistis.</ab>
				<ab xml:id="sPhil.4.17" n="Phil. 4.17">Non quia quæro datum, sed requiro fructum abundantem in ratione vestra.</ab>
				<ab xml:id="sPhil.4.18" n="Phil. 4.18">Habeo autem omnia, et abundo : repletus sum, acceptis ab Epaphrodito quæ misistis odorem suavitatis, hostiam acceptam, placentem Deo.</ab>
				<ab xml:id="sPhil.4.19" n="Phil. 4.19">Deus autem meus impleat omne desiderium vestrum secundum divitias suas in gloria in Christo Jesu.</ab>
				<ab xml:id="sPhil.4.20" n="Phil. 4.20">Deo autem et Patri nostro gloria in sæcula sæculorum. Amen.</ab>
				<ab xml:id="sPhil.4.21" n="Phil. 4.21">Salutate omnem sanctum in Christo Jesu.</ab>
				<ab xml:id="sPhil.4.22" n="Phil. 4.22">Salutant vos, qui mecum sunt, fratres. Salutant vos omnes sancti, maxime autem qui de Cæsaris domo sunt.</ab>
				<ab xml:id="sPhil.4.23" n="Phil. 4.23">Gratia Domini nostri Jesu Christi cum spiritu vestro. Amen.</ab>
 			</div>
			<div type="section" n="Col.">
				<head>ad Colossenses</head>
				<ab xml:id="sCol." n="Col." rend="h1">Epistola B. Pauli Apostoli ad Colossenses</ab>
				<ab xml:id="sCol.1.1" n="Col. 1.1">Paulus Apostolus Jesu Christi per voluntatem Dei, et Timotheus frater :</ab>
				<ab xml:id="sCol.1.2" n="Col. 1.2">eis, qui sunt Colossis, sanctis, et fidelibus fratribus in Christo Jesu.</ab>
				<ab xml:id="sCol.1.3" n="Col. 1.3">Gratia vobis, et pax a Deo Patre nostro, et Domino Jesu Christo. / Gratias agimus Deo, et Patri Domini nostri Jesu Christi semper pro vobis orantes :</ab>
				<ab xml:id="sCol.1.4" n="Col. 1.4">audientes fidem vestram in Christo Jesu, et dilectionem quam habetis in sanctos omnes</ab>
				<ab xml:id="sCol.1.5" n="Col. 1.5">propter spem, quæ reposita est vobis in cælis : quam audistis in verbo veritatis Evangelii :</ab>
				<ab xml:id="sCol.1.6" n="Col. 1.6">quod pervenit ad vos, sicut et in universo mundo est, et fructificat, et crescit sicut in vobis, ex ea die, qua audistis, et cognovistis gratiam Dei in veritate,</ab>
				<ab xml:id="sCol.1.7" n="Col. 1.7">sicut didicistis ab Epaphra carissimo conservo nostro, qui est fidelis pro vobis minister Christi Jesu,</ab>
				<ab xml:id="sCol.1.8" n="Col. 1.8">qui etiam manifestavit nobis dilectionem vestram in spiritu.</ab>
				<ab xml:id="sCol.1.9" n="Col. 1.9">Ideo et nos ex qua die audivimus, non cessamus pro vobis orantes, et postulantes ut impleamini agnitione voluntatis ejus, in omni sapientia et intellectu spiritali :</ab>
				<ab xml:id="sCol.1.10" n="Col. 1.10">ut ambuletis digne Deo per omnia placentes : in omni opere bono fructificantes, et crescentes in scientia Dei :</ab>
				<ab xml:id="sCol.1.11" n="Col. 1.11">in omni virtute confortati secundum potentiam claritatis ejus, in omni patientia et longanimitate cum gaudio,</ab>
				<ab xml:id="sCol.1.12" n="Col. 1.12">gratias agentes Deo Patri, qui dignos nos fecit in partem sortis sanctorum in lumine :</ab>
				<ab xml:id="sCol.1.13" n="Col. 1.13">qui eripuit nos de potestate tenebrarum, et transtulit in regnum filii dilectionis suæ,</ab>
				<ab xml:id="sCol.1.14" n="Col. 1.14">in quo habemus redemptionem per sanguinem ejus, remissionem peccatorum :</ab>
				<ab xml:id="sCol.1.15" n="Col. 1.15">qui est imago Dei invisibilis, primogenitus omnis creaturæ :</ab>
				<ab xml:id="sCol.1.16" n="Col. 1.16">quoniam in ipso condita sunt universa in cælis, et in terra, visibilia, et invisibilia, sive throni, sive dominationes, sive principatus, sive potestates : omnia per ipsum et in ipso creata sunt :</ab>
				<ab xml:id="sCol.1.17" n="Col. 1.17">et ipse est ante omnes, et omnia in ipso constant.</ab>
				<ab xml:id="sCol.1.18" n="Col. 1.18">Et ipse est caput corporis Ecclesiæ, qui est principium, primogenitus ex mortuis : ut sit in omnibus ipse primatum tenens :</ab>
				<ab xml:id="sCol.1.19" n="Col. 1.19">quia in ipso complacuit, omnem plenitudinem inhabitare :</ab>
				<ab xml:id="sCol.1.20" n="Col. 1.20">et per eum reconciliare omnia in ipsum, pacificans per sanguinem crucis ejus, sive quæ in terris, sive quæ in cælis sunt.</ab>
				<ab xml:id="sCol.1.21" n="Col. 1.21">Et vos cum essetis aliquando alienati, et inimici sensu in operibus malis :</ab>
				<ab xml:id="sCol.1.22" n="Col. 1.22">nunc autem reconciliavit in corpore carnis ejus per mortem, exhibere vos sanctos, et immaculatos, et irreprehensibiles coram ipso :</ab>
				<ab xml:id="sCol.1.23" n="Col. 1.23">si tamen permanetis in fide fundati, et stabiles, et immobiles a spe Evangelii, quod audistis, quod prædicatum est in universa creatura, quæ sub cælo est, cujus factus sum ego Paulus minister.</ab>
				<ab xml:id="sCol.1.24" n="Col. 1.24">Qui nunc gaudeo in passionibus pro vobis, et adimpleo ea quæ desunt passionum Christi, in carne mea pro corpore ejus, quod est Ecclesia :</ab>
				<ab xml:id="sCol.1.25" n="Col. 1.25">cujus factus sum ego minister secundum dispensationem Dei, quæ data est mihi in vos, ut impleam verbum Dei :</ab>
				<ab xml:id="sCol.1.26" n="Col. 1.26">mysterium, quod absconditum fuit a sæculis, et generationibus, nunc autem manifestatum est sanctis ejus,</ab>
				<ab xml:id="sCol.1.27" n="Col. 1.27">quibus voluit Deus notas facere divitias gloriæ sacramenti hujus in gentibus, quod est Christus, in vobis spes gloriæ,</ab>
				<ab xml:id="sCol.1.28" n="Col. 1.28">quem nos annuntiamus, corripientes omnem hominem, et docentes omnem hominem, in omni sapientia, ut exhibeamus omnem hominem perfectum in Christo Jesu :</ab>
				<ab xml:id="sCol.1.29" n="Col. 1.29">in quo et laboro, certando secundum operationem ejus, quam operatur in me in virtute.</ab>
				<ab xml:id="sCol.2.1" n="Col. 2.1">Volo enim vos scire qualem sollicitudinem habeam pro vobis, et pro iis qui sunt Laodiciæ, et quicumque non viderunt faciem meam in carne :</ab>
				<ab xml:id="sCol.2.2" n="Col. 2.2">ut consolentur corda ipsorum, instructi in caritate, et in omnes divitias plenitudinis intellectus, in agnitionem mysterii Dei Patris et Christi Jesu :</ab>
				<ab xml:id="sCol.2.3" n="Col. 2.3">in quo sunt omnes thesauri sapientiæ et scientiæ absconditi.</ab>
				<ab xml:id="sCol.2.4" n="Col. 2.4">Hoc autem dico, ut nemo vos decipiat in sublimitate sermonum.</ab>
				<ab xml:id="sCol.2.5" n="Col. 2.5">Nam ets1 Cor.ore absens sum, sed spiritu vobiscum sum : gaudens, et videns ordinem vestrum, et firmamentum ejus, quæ in Christo est, fidei vestræ.</ab>
				<ab xml:id="sCol.2.6" n="Col. 2.6">Sicut ergo accepistis Jesum Christum Dominum, in ipso ambulate,</ab>
				<ab xml:id="sCol.2.7" n="Col. 2.7">radicati, et superædificati in ipso, et confirmati fide, sicut et didicistis, abundantes in illo in gratiarum actione.</ab>
				<ab xml:id="sCol.2.8" n="Col. 2.8">Videte ne quis vos decipiat per philosophiam, et inanem fallaciam secundum traditionem hominum, secundum elementa mundi, et non secundum Christum :</ab>
				<ab xml:id="sCol.2.9" n="Col. 2.9">quia in ipso inhabitat omnis plenitudo divinitatis corporaliter :</ab>
				<ab xml:id="sCol.2.10" n="Col. 2.10">et estis in illo repleti, qui est caput omnis principatus et potestatis :</ab>
				<ab xml:id="sCol.2.11" n="Col. 2.11">in quo et circumcisi estis circumcisione non manu facta in expoliatione corporis carnis, sed in circumcisione Christi </ab>
				<ab xml:id="sCol.2.12" n="Col. 2.12">consepulti ei in baptismo, in quo et resurrexistis per fidem operationis Dei, qui suscitavit illum a mortuis.</ab>
				<ab xml:id="sCol.2.13" n="Col. 2.13">Et vos cum mortui essetis in delictis, et præputio carnis vestræ, convivificavit cum illo, donans vobis omnia delicta :</ab>
				<ab xml:id="sCol.2.14" n="Col. 2.14">delens quod adversus nos erat chirographum decreti, quod erat contrarium nobis, et ipsum tulit de medio, affigens illud cruci :</ab>
				<ab xml:id="sCol.2.15" n="Col. 2.15">et expolians principatus, et potestates traduxit confidenter, palam triumphans illos in semetipso.</ab>
				<ab xml:id="sCol.2.16" n="Col. 2.16">Nemo ergo vos judicet in cibo, aut in potu, aut in parte diei festi, aut neomeniæ, aut sabbatorum :</ab>
				<ab xml:id="sCol.2.17" n="Col. 2.17">quæ sunt umbra futurorum : corpus autem Christi.</ab>
				<ab xml:id="sCol.2.18" n="Col. 2.18">Nemo vos seducat, volens in humilitate, et religione angelorum, quæ non vidit ambulans, frustra inflatus sensu carnis suæ,</ab>
				<ab xml:id="sCol.2.19" n="Col. 2.19">et non tenens caput, ex quo totum corpus per nexus, et conjunctiones subministratum, et constructum crescit in augmentum Dei.</ab>
				<ab xml:id="sCol.2.20" n="Col. 2.20">Si ergo mortui estis cum Christo ab elementis hujus mundi : quid adhuc tamquam viventes in mundo decernitis ?</ab>
				<ab xml:id="sCol.2.21" n="Col. 2.21">Ne tetigeritis, neque gustaveritis, neque contrectaveritis :</ab>
				<ab xml:id="sCol.2.22" n="Col. 2.22">quæ sunt omnia in interitum ipso usu, secundum præcepta et doctrinas hominum :</ab>
				<ab xml:id="sCol.2.23" n="Col. 2.23">quæ sunt rationem quidem habentia sapientiæ in superstitione, et humilitate, et non ad parcendum corpori, non in honore aliquo ad saturitatem carnis.</ab>
				<ab xml:id="sCol.3.1" n="Col. 3.1">Igitur, si consurrexistis cum Christo : quæ sursum sunt quærite, ubi Christus est in dextera Dei sedens :</ab>
				<ab xml:id="sCol.3.2" n="Col. 3.2">quæ sursum sunt sapite, non quæ super terram.</ab>
				<ab xml:id="sCol.3.3" n="Col. 3.3">Mortui enim estis, et vita vestra est abscondita cum Christo in Deo.</ab>
				<ab xml:id="sCol.3.4" n="Col. 3.4">Cum Christus apparuerit, vita vestra : tunc et vos apparebitis cum ipso in gloria.</ab>
				<ab xml:id="sCol.3.5" n="Col. 3.5">Mortificate ergo membra vestra, quæ sunt super terram : fornicationem, immunditiam, libidinem, concupiscentiam malam, et avaritiam, quæ est simulacrorum servitus :</ab>
				<ab xml:id="sCol.3.6" n="Col. 3.6">propter quæ venit ira Dei super filios incredulitatis :</ab>
				<ab xml:id="sCol.3.7" n="Col. 3.7">in quibus et vos ambulastis aliquando, cum viveretis in illis.</ab>
				<ab xml:id="sCol.3.8" n="Col. 3.8">Nunc autem deponite et vos omnia : iram, indignationem, malitiam, blasphemiam, turpem sermonem de ore vestro.</ab>
				<ab xml:id="sCol.3.9" n="Col. 3.9">Nolite mentiri invicem, expoliantes vos veterem hominem cum actibus suis,</ab>
				<ab xml:id="sCol.3.10" n="Col. 3.10">et induentes novum eum, qui renovatur in agnitionem secundum imaginem ejus qui creavit illum :</ab>
				<ab xml:id="sCol.3.11" n="Col. 3.11">ubi non est gentilis et Judæus, circumcisio et præputium, Barbarus et Scytha, servus et liber : sed omnia, et in omnibus Christus.</ab>
				<ab xml:id="sCol.3.12" n="Col. 3.12">Induite vos ergo, sicut electi Dei, sancti, et dilecti, viscera misericordiæ, benignitatem, humilitatem, modestiam, patientiam </ab>
				<ab xml:id="sCol.3.13" n="Col. 3.13">supportantes invicem, et donantes vobismetipsis si quis adversus aliquem habet querelam : sicut et Dominus donavit vobis, ita et vos.</ab>
				<ab xml:id="sCol.3.14" n="Col. 3.14">Super omnia autem hæc, caritatem habete, quod est vinculum perfectionis :</ab>
				<ab xml:id="sCol.3.15" n="Col. 3.15">et pax Christi exsultet in cordibus vestris, in qua et vocati estis in uno corpore : et grati estote.</ab>
				<ab xml:id="sCol.3.16" n="Col. 3.16">Verbum Christi habitet in vobis abundanter, in omni sapientia, docentes, et commonentes vosmetipsos, psalmis, hymnis, et canticis spiritualibus, in gratia cantantes in cordibus vestris Deo.</ab>
				<ab xml:id="sCol.3.17" n="Col. 3.17">Omne, quodcumque facitis in verbo aut in opere, omnia in nomine Domini Jesu Christi, gratias agentes Deo et Patri per ipsum.</ab>
				<ab xml:id="sCol.3.18" n="Col. 3.18">Mulieres, subditæ estote viris, sicut oportet, in Domino.</ab>
				<ab xml:id="sCol.3.19" n="Col. 3.19">Viri, diligite uxores vestras, et nolite amari esse ad illas.</ab>
				<ab xml:id="sCol.3.20" n="Col. 3.20">Filii, obedite parentibus per omnia : hoc enim placitum est in Domino.</ab>
				<ab xml:id="sCol.3.21" n="Col. 3.21">Patres, nolite ad indignationem provocare filios vestros, ut non pusillo animo fiant.</ab>
				<ab xml:id="sCol.3.22" n="Col. 3.22">Servi, obedite per omnia dominis carnalibus, non ad oculum servientes, quasi hominibus placentes, sed in simplicitate cordis, timentes Deum.</ab>
				<ab xml:id="sCol.3.23" n="Col. 3.23">Quodcumque facitis, ex animo operamini sicut Domino, et non hominibus </ab>
				<ab xml:id="sCol.3.24" n="Col. 3.24">scientes quod a Domino accipietis retributionem hæreditatis. Domino Christo servite.</ab>
				<ab xml:id="sCol.3.25" n="Col. 3.25">Qui enim injuriam facit, recipiet id quod inique gessit : et non est personarum acceptio apud Deum.</ab>
				<ab xml:id="sCol.4.1" n="Col. 4.1">Domini, quod justum est et æquum, servis præstate : scientes quod et vos Dominum habetis in cælo.</ab>
				<ab xml:id="sCol.4.2" n="Col. 4.2">Orationi instate, vigilantes in ea in gratiarum actione :</ab>
				<ab xml:id="sCol.4.3" n="Col. 4.3">orantes simul et pro nobis, ut Deus aperiat nobis ostium sermonis ad loquendum mysterium Christi (propter quod etiam vinctus sum),</ab>
				<ab xml:id="sCol.4.4" n="Col. 4.4">ut manifestem illud ita ut oportet me loqui.</ab>
				<ab xml:id="sCol.4.5" n="Col. 4.5">In sapientia ambulate ad eos, qui foris sunt : tempus redimentes.</ab>
				<ab xml:id="sCol.4.6" n="Col. 4.6">Sermo vester semper in gratia sale sit conditus, ut sciatis quomodo oporteat vos unicuique respondere.</ab>
				<ab xml:id="sCol.4.7" n="Col. 4.7">Quæ circa me sunt, omnia vobis nota faciet Tychicus, carissimus frater, et fidelis minister, et conservus in Domino :</ab>
				<ab xml:id="sCol.4.8" n="Col. 4.8">quem misi ad vos ad hoc ipsum, ut cognoscat quæ circa vos sunt, et consoletur corda vestra,</ab>
				<ab xml:id="sCol.4.9" n="Col. 4.9">cum Onesimo carissimo, et fideli fratre, qui ex vobis est. Omnia, quæ hic aguntur, nota facient vobis.</ab>
				<ab xml:id="sCol.4.10" n="Col. 4.10">Salutat vos Aristarchus concaptivus meus, et Marcus consobrinus Barnabæ, de quo accepistis mandata : si venerit ad vos, excipite illum :</ab>
				<ab xml:id="sCol.4.11" n="Col. 4.11">et Jesus, qui dicitur Justus : qui sunt ex circumcisione : hi soli sunt adjutores mei in regno Dei, qui mihi fuerunt solatio.</ab>
				<ab xml:id="sCol.4.12" n="Col. 4.12">Salutat vos Epaphras, qui ex vobis est, servus Christi Jesu, semper sollicitus pro vobis in orationibus, ut stetis perfecti, et pleni in omni voluntate Dei.</ab>
				<ab xml:id="sCol.4.13" n="Col. 4.13">Testimonium enim illi perhibeo quod habet multum laborem pro vobis, et pro iis qui sunt Laodiciæ, et qui Hierapoli.</ab>
				<ab xml:id="sCol.4.14" n="Col. 4.14">Salutat vos Lucas, medicus carissimus, et Demas.</ab>
				<ab xml:id="sCol.4.15" n="Col. 4.15">Salutate fratres, qui sunt Laodiciæ, et Nympham, et quæ in domo ejus est, ecclesiam.</ab>
				<ab xml:id="sCol.4.16" n="Col. 4.16">Et cum lecta fuerit apud vos epistola hæc, facite ut et in Laodicensium ecclesia legatur : et eam, quæ Laodicensium est, vos legatis.</ab>
				<ab xml:id="sCol.4.17" n="Col. 4.17">Et dicite Archippo : Vide ministerium, quod accepisti in Domino, ut illud impleas.</ab>
				<ab xml:id="sCol.4.18" n="Col. 4.18">Salutatio, mea manu Pauli. Memores estote vinculorum meorum. Gratia vobiscum. Amen.</ab>
 			</div>
			<div type="section" n="1 Thes.">
				<head>ad Thessalonicenses I</head>
				<ab xml:id="s1Thes." n="1 Thes." rend="h1">Epistola B. Pauli Apostoli ad Thessalonicenses Prima</ab>
				<ab xml:id="s1Thes.1.1" n="1 Thes. 1.1">Paulus, et Silvanus, et Timotheus ecclesiæ Thessalonicensium in Deo Patre, et Domino Jesu Christo.</ab>
				<ab xml:id="s1Thes.1.2" n="1 Thes. 1.2">Gratia vobis, et pax. / Gratias agimus Deo semper pro omnibus vobis, memoriam vestri facientes in orationibus nostris sine intermissione,</ab>
				<ab xml:id="s1Thes.1.3" n="1 Thes. 1.3">memores operis fidei vestræ, et laboris, et caritatis, et sustinentiæ spei Domini nostri Jesu Christi, ante Deum et Patrem nostrum :</ab>
				<ab xml:id="s1Thes.1.4" n="1 Thes. 1.4">scientes, fratres dilecti a Deo, electionem vestram :</ab>
				<ab xml:id="s1Thes.1.5" n="1 Thes. 1.5">quia Evangelium nostrum non fuit ad vos in sermone tantum, sed et in virtute, et in Spiritu Sancto, et in plenitudine multa, sicut scitis quales fuerimus in vobis propter vos.</ab>
				<ab xml:id="s1Thes.1.6" n="1 Thes. 1.6">Et vos imitatores nostri facti estis, et Domini, excipientes verbum in tribulatione multa, cum gaudio Spiritus Sancti :</ab>
				<ab xml:id="s1Thes.1.7" n="1 Thes. 1.7">ita ut facti sitis forma omnibus credentibus in Macedonia, et in Achaia.</ab>
				<ab xml:id="s1Thes.1.8" n="1 Thes. 1.8">A vobis enim diffamatus est sermo Domini, non solum in Macedonia, et in Achaia, sed et in omni loco fides vestra, quæ est ad Deum, profecta est ita ut non sit nobis necesse quidquam loqui.</ab>
				<ab xml:id="s1Thes.1.9" n="1 Thes. 1.9">Ipsi enim de nobis annuntiant qualem introitum habuerimus ad vos : et quomodo conversi estis ad Deum a simulacris, servire Deo vivo, et vero,</ab>
				<ab xml:id="s1Thes.1.10" n="1 Thes. 1.10">et exspectare Filium ejus de cælis (quem suscitavit a mortuis) Jesum, qui eripuit nos ab ira ventura.</ab>
				<ab xml:id="s1Thes.2.1" n="1 Thes. 2.1">Nam ipsi scitis, fratres, introitum nostrum ad vos, quia non inanis fuit :</ab>
				<ab xml:id="s1Thes.2.2" n="1 Thes. 2.2">sed ante passi, et contumeliis affecti (sicut scitis) in Philippis, fiduciam habuimus in Deo nostro, loqui ad vos Evangelium Dei in multa sollicitudine.</ab>
				<ab xml:id="s1Thes.2.3" n="1 Thes. 2.3">Exhortatio enim nostra non de errore, neque de immunditia, neque in dolo,</ab>
				<ab xml:id="s1Thes.2.4" n="1 Thes. 2.4">sed sicut probati sumus a Deo ut crederetur nobis Evangelium : ita loquimur non quasi hominibus placentes, sed Deo, qui probat corda nostra.</ab>
				<ab xml:id="s1Thes.2.5" n="1 Thes. 2.5">Neque enim aliquando fuimus in sermone adulationis, sicut scitis : neque in occasione avaritiæ : Deus testis est :</ab>
				<ab xml:id="s1Thes.2.6" n="1 Thes. 2.6">nec quærentes ab hominibus gloriam, neque a vobis, neque ab aliis.</ab>
				<ab xml:id="s1Thes.2.7" n="1 Thes. 2.7">Cum possemus vobis oneri esse ut Christi apostoli : sed facti sumus parvuli in medio vestrum, tamquam si nutrix foveat filios suos.</ab>
				<ab xml:id="s1Thes.2.8" n="1 Thes. 2.8">Ita desiderantes vos, cupide volebamus tradere vobis non solum Evangelium Dei, sed etiam animas nostras : quoniam carissimi nobis facti estis.</ab>
				<ab xml:id="s1Thes.2.9" n="1 Thes. 2.9">Memores enim estis, fratres, laboris nostri, et fatigationis : nocte ac die operantes, ne quem vestrum gravaremus, prædicavimus in vobis Evangelium Dei.</ab>
				<ab xml:id="s1Thes.2.10" n="1 Thes. 2.10">Vos testes estis, et Deus, quam sancte, et juste, et sine querela, vobis, qui credidistis, fuimus :</ab>
				<ab xml:id="s1Thes.2.11" n="1 Thes. 2.11">sicut scitis, qualiter unumquemque vestrum (sicut pater filios suos)</ab>
				<ab xml:id="s1Thes.2.12" n="1 Thes. 2.12">deprecantes vos, et consolantes, testificati sumus, ut ambularetis digne Deo, qui vocavit vos in suum regnum et gloriam.</ab>
				<ab xml:id="s1Thes.2.13" n="1 Thes. 2.13">Ideo et nos gratias agimus Deo sine intermissione : quoniam cum accepissetis a nobis verbum auditus Dei, accepistis illud, non ut verbum hominum, sed (sicut est vere) verbum Dei, qui operatur in vobis, qui credidistis :</ab>
				<ab xml:id="s1Thes.2.14" n="1 Thes. 2.14">vos enim imitatores facti estis, fratres, ecclesiarum Dei, quæ sunt in Judæa in Christo Jesu : quia eadem passi estis et vos a contribulibus vestris, sicut et ipsi a Judæis :</ab>
				<ab xml:id="s1Thes.2.15" n="1 Thes. 2.15">qui et Dominum occiderunt Jesum, et prophetas, et nos persecuti sunt, et Deo non placent, et omnibus hominibus adversantur,</ab>
				<ab xml:id="s1Thes.2.16" n="1 Thes. 2.16">prohibentes nos gentibus loqui ut salvæ fiant, ut impleant peccata sua semper : pervenit enim ira Dei super illos usque in finem.</ab>
				<ab xml:id="s1Thes.2.17" n="1 Thes. 2.17">Nos autem fratres desolati a vobis ad tempus horæ, aspectu, non corde, abundantius festinavimus faciem vestram videre cum multo desiderio :</ab>
				<ab xml:id="s1Thes.2.18" n="1 Thes. 2.18">quoniam voluimus venire ad vos, ego quidem Paulus, et semel, et iterum : sed impedivit nos Satanas.</ab>
				<ab xml:id="s1Thes.2.19" n="1 Thes. 2.19">Quæ est enim nostra spes aut gaudium, aut corona gloriæ ? nonne vos ante Dominum nostrum Jesum Christum estis in adventu ejus ?</ab>
				<ab xml:id="s1Thes.2.20" n="1 Thes. 2.20">vos enim estis gloria nostra et gaudium.</ab>
				<ab xml:id="s1Thes.3.1" n="1 Thes. 3.1">Propter quod non sustinentes amplius, placuit nobis remanere Athenis, solis :</ab>
				<ab xml:id="s1Thes.3.2" n="1 Thes. 3.2">et misimus Timotheum fratrem nostrum, et ministrum Dei in Evangelio Christi, ad confirmandos vos, et exhortandos pro fide vestra :</ab>
				<ab xml:id="s1Thes.3.3" n="1 Thes. 3.3">ut nemo moveatur in tribulationibus istis : ipsi enim scitis quod in hoc positi sumus.</ab>
				<ab xml:id="s1Thes.3.4" n="1 Thes. 3.4">Nam et cum apud vos essemus, prædicebamus vobis passuros nos tribulationes, sicut et factum est, et scitis.</ab>
				<ab xml:id="s1Thes.3.5" n="1 Thes. 3.5">Propterea et ego amplius non sustinens, misi ad cognoscendam fidem vestram : ne forte tentaverit vos is qui tentat, et inanis fiat labor noster.</ab>
				<ab xml:id="s1Thes.3.6" n="1 Thes. 3.6">Nunc autem veniente Timotheo ad nos a vobis, et annuntiante nobis fidem et caritatem vestram, et quia memoriam nostri habetis bonam semper, desiderantes nos videre, sicut et nos quoque vos :</ab>
				<ab xml:id="s1Thes.3.7" n="1 Thes. 3.7">ideo consolati sumus, fratres, in vobis in omni necessitate et tribulatione nostra, per fidem vestram,</ab>
				<ab xml:id="s1Thes.3.8" n="1 Thes. 3.8">quoniam nunc vivimus, si vos statis in Domino.</ab>
				<ab xml:id="s1Thes.3.9" n="1 Thes. 3.9">Quam enim gratiarum actionem possumus Deo retribuere pro vobis in omni gaudio, quo gaudemus propter vos ante Deum nostrum,</ab>
				<ab xml:id="s1Thes.3.10" n="1 Thes. 3.10">nocte ac die abundantius orantes, ut videamus faciem vestram, et compleamus ea quæ desunt fidei vestræ ?</ab>
				<ab xml:id="s1Thes.3.11" n="1 Thes. 3.11">Ipse autem Deus, et Pater noster, et Dominus noster Jesus Christus, dirigat viam nostram ad vos.</ab>
				<ab xml:id="s1Thes.3.12" n="1 Thes. 3.12">Vos autem Dominus multiplicet, et abundare faciat caritatem vestram in invicem, et in omnes, quemadmodum et nos in vobis :</ab>
				<ab xml:id="s1Thes.3.13" n="1 Thes. 3.13">ad confirmanda corda vestra sine querela in sanctitate, ante Deum et Patrem nostrum, in adventu Domini nostri Jesu Christi cum omnibus sanctis ejus. Amen.</ab>
				<ab xml:id="s1Thes.4.1" n="1 Thes. 4.1">De cetero ergo, fratres, rogamus vos et obsecramus in Domino Jesu, ut quemadmodum accepistis a nobis quomodo oporteat vos ambulare, et placere Deo, sic et ambuletis ut abundetis magis.</ab>
				<ab xml:id="s1Thes.4.2" n="1 Thes. 4.2">Scitis enim quæ præcepta dederim vobis per Dominum Jesum.</ab>
				<ab xml:id="s1Thes.4.3" n="1 Thes. 4.3">Hæc est enim voluntas Dei, sanctificatio vestra : ut abstineatis vos a fornicatione,</ab>
				<ab xml:id="s1Thes.4.4" n="1 Thes. 4.4">ut sciat unusquisque vestrum vas suum possidere in sanctificatione, et honore :</ab>
				<ab xml:id="s1Thes.4.5" n="1 Thes. 4.5">non in passione desiderii, sicut et gentes, quæ ignorant Deum :</ab>
				<ab xml:id="s1Thes.4.6" n="1 Thes. 4.6">et ne quis supergrediatur, neque circumveniat in negotio fratrem suum : quoniam vindex est Dominus de his omnibus, sicut prædiximus vobis, et testificati sumus.</ab>
				<ab xml:id="s1Thes.4.7" n="1 Thes. 4.7">Non enim vocavit nos Deus in immunditiam, sed in sanctificationem.</ab>
				<ab xml:id="s1Thes.4.8" n="1 Thes. 4.8">Itaque qui hæc spernit, non hominem spernit, sed Deum : qui etiam dedit Spiritum suum Sanctum in nobis.</ab>
				<ab xml:id="s1Thes.4.9" n="1 Thes. 4.9">De caritate autem fraternitatis non necesse habemus scribere vobis : ipsi enim vos a Deo didicistis ut diligatis invicem.</ab>
				<ab xml:id="s1Thes.4.10" n="1 Thes. 4.10">Etenim illud facitis in omnes fratres in universa Macedonia. Rogamus autem vos, fratres, ut abundetis magis,</ab>
				<ab xml:id="s1Thes.4.11" n="1 Thes. 4.11">et operam detis ut quieti sitis, et ut vestrum negotium agatis, et operemini manibus vestris, sicut præcepimus vobis :</ab>
				<ab xml:id="s1Thes.4.12" n="1 Thes. 4.12">et ut honeste ambuletis ad eos qui foris sunt : et nullius aliquid desideretis.</ab>
				<ab xml:id="s1Thes.4.13" n="1 Thes. 4.13">Nolumus autem vos ignorare fratres de dormientibus, ut non contristemini sicut et ceteri, qui spem non habent.</ab>
				<ab xml:id="s1Thes.4.14" n="1 Thes. 4.14">Si enim credimus quod Jesus mortuus est, et resurrexit : ita et Deus eos qui dormierunt per Jesum, adducet cum eo.</ab>
				<ab xml:id="s1Thes.4.15" n="1 Thes. 4.15">Hoc enim vobis dicimus in verbo Domini, quia nos, qui vivimus, qui residui sumus in adventum Domini, non præveniemus eos qui dormierunt.</ab>
				<ab xml:id="s1Thes.4.16" n="1 Thes. 4.16">Quoniam ipse Dominus in jussu, et in voce archangeli, et in tuba Dei descendet de cælo : et mortui, qui in Christo sunt, resurgent primi.</ab>
				<ab xml:id="s1Thes.4.17" n="1 Thes. 4.17">Deinde nos, qui vivimus, qui relinquimur, simul rapiemur cum illis in nubibus obviam Christo in aëra, et sic semper cum Domino erimus.</ab>
				<ab xml:id="s1Thes.4.18" n="1 Thes. 4.18">Itaque consolamini invicem in verbis istis.</ab>
				<ab xml:id="s1Thes.5.1" n="1 Thes. 5.1">De temporibus autem, et momentis, fratres, non indigetis ut scribamus vobis.</ab>
				<ab xml:id="s1Thes.5.2" n="1 Thes. 5.2">Ipsi enim diligenter scitis quia dies Domini, sicut fur in nocte, ita veniet :</ab>
				<ab xml:id="s1Thes.5.3" n="1 Thes. 5.3">cum enim dixerint : Pax et securitas : tunc repentinus eis superveniet interitus, sicut dolor in utero habenti, et non effugient.</ab>
				<ab xml:id="s1Thes.5.4" n="1 Thes. 5.4">Vos autem, fratres, non estis in tenebris, ut vos dies illa tamquam fur comprehendat :</ab>
				<ab xml:id="s1Thes.5.5" n="1 Thes. 5.5">omnes enim vos filii lucis estis, et filii diei : non sumus noctis, neque tenebrarum.</ab>
				<ab xml:id="s1Thes.5.6" n="1 Thes. 5.6">Igitur non dormiamus sicut et ceteri, sed vigilemus, et sobrii simus.</ab>
				<ab xml:id="s1Thes.5.7" n="1 Thes. 5.7">Qui enim dormiunt, nocte dormiunt : et qui ebrii sunt, nocte ebrii sunt.</ab>
				<ab xml:id="s1Thes.5.8" n="1 Thes. 5.8">Nos autem, qui diei sumus, sobrii simus, induti loricam fidei et caritatis, et galeam spem salutis :</ab>
				<ab xml:id="s1Thes.5.9" n="1 Thes. 5.9">quoniam non posuit nos Deus in iram, sed in acquisitionem salutis per Dominum nostrum Jesum Christum,</ab>
				<ab xml:id="s1Thes.5.10" n="1 Thes. 5.10">qui mortuus est pro nobis : ut sive vigilemus, sive dormiamus, simul cum illo vivamus.</ab>
				<ab xml:id="s1Thes.5.11" n="1 Thes. 5.11">Propter quod consolamini invicem, et ædificate alterutrum, sicut et facitis.</ab>
				<ab xml:id="s1Thes.5.12" n="1 Thes. 5.12">Rogamus autem vos, fratres, ut noveritis eos qui laborant inter vos, et præsunt vobis in Domino, et monent vos,</ab>
				<ab xml:id="s1Thes.5.13" n="1 Thes. 5.13">ut habeatis illos abundantius in caritate propter opus illorum : pacem habete cum eis.</ab>
				<ab xml:id="s1Thes.5.14" n="1 Thes. 5.14">Rogamus autem vos, fratres, corripite inquietos, consolamini pusillanimes, suscipite infirmos, patientes estote ad omnes</ab>
				<ab xml:id="s1Thes.5.15" n="1 Thes. 5.15">Videte ne quis malum pro malo alicui reddat : sed semper quod bonum est sectamini in invicem, et in omnes.</ab>
				<ab xml:id="s1Thes.5.16" n="1 Thes. 5.16">Semper gaudete.</ab>
				<ab xml:id="s1Thes.5.17" n="1 Thes. 5.17">Sine intermissione orate.</ab>
				<ab xml:id="s1Thes.5.18" n="1 Thes. 5.18">In omnibus gratias agite : hæc est enim voluntas Dei in Christo Jesu in omnibus vobis.</ab>
				<ab xml:id="s1Thes.5.19" n="1 Thes. 5.19">Spiritum nolite extinguere.</ab>
				<ab xml:id="s1Thes.5.20" n="1 Thes. 5.20">Prophetias nolite spernere.</ab>
				<ab xml:id="s1Thes.5.21" n="1 Thes. 5.21">Omnia autem probate : quod bonum est tenete.</ab>
				<ab xml:id="s1Thes.5.22" n="1 Thes. 5.22">Ab omni specie mala abstinete vos.</ab>
				<ab xml:id="s1Thes.5.23" n="1 Thes. 5.23">Ipse autem Deus pacis sanctificet vos per omnia : ut integer spiritus vester, et anima, et corpus sine querela in adventu Domini nostri Jesu Christi servetur.</ab>
				<ab xml:id="s1Thes.5.24" n="1 Thes. 5.24">Fidelis est, qui vocavit vos : qui etiam faciet.</ab>
				<ab xml:id="s1Thes.5.25" n="1 Thes. 5.25">Fratres, orate pro nobis.</ab>
				<ab xml:id="s1Thes.5.26" n="1 Thes. 5.26">Salutate fratres omnes in osculo sancto.</ab>
				<ab xml:id="s1Thes.5.27" n="1 Thes. 5.27">Adjuro vos per Dominum ut legatur epistola hæc omnibus sanctis fratribus.</ab>
				<ab xml:id="s1Thes.5.28" n="1 Thes. 5.28">Gratia Domini nostri Jesu Christi vobiscum. Amen.</ab>
 			</div>
			<div type="section" n="2 Thes.">
				<head>ad Thessalonicenses II</head>
				<ab xml:id="s2Thes." n="2 Thes." rend="h1">Epistola B. Pauli Apostoli ad Thessalonicenses Secunda</ab>
				<ab xml:id="s2Thes.1.1" n="2 Thes. 1.1">Paulus, et Sylvanus, et Timotheus, ecclesiæ Thessalonicensium in Deo Patre nostro, et Domino Jesu Christo.</ab>
				<ab xml:id="s2Thes.1.2" n="2 Thes. 1.2">Gratia vobis, et pax a Deo Patre nostro, et Domino Jesu Christo.</ab>
				<ab xml:id="s2Thes.1.3" n="2 Thes. 1.3">Gratias agere debemus semper Deo pro vobis, fratres, ita ut dignum est, quoniam supercrescit fides vestra, et abundat caritas uniuscujusque vestrum in invicem :</ab>
				<ab xml:id="s2Thes.1.4" n="2 Thes. 1.4">ita ut et nos ipsi in vobis gloriemur in ecclesiis Dei, pro patientia vestra, et fide, et in omnibus persecutionibus vestris, et tribulationibus, quas sustinetis</ab>
				<ab xml:id="s2Thes.1.5" n="2 Thes. 1.5">in exemplum justi judicii Dei, ut digni habeamini in regno Dei, pro quo et patimini.</ab>
				<ab xml:id="s2Thes.1.6" n="2 Thes. 1.6">Si tamen justum est apud Deum retribuere tribulationem iis qui vos tribulant :</ab>
				<ab xml:id="s2Thes.1.7" n="2 Thes. 1.7">et vobis, qui tribulamini, requiem nobiscum in revelatione Domini Jesu de cælo cum angelis virtutis ejus,</ab>
				<ab xml:id="s2Thes.1.8" n="2 Thes. 1.8">in flamma ignis dantis vindictam iis qui non noverunt Deum, et qui non obediunt Evangelio Domini nostri Jesu Christi,</ab>
				<ab xml:id="s2Thes.1.9" n="2 Thes. 1.9">qui pœnas dabunt in interitu æternas a facie Domini, et a gloria virtutis ejus :</ab>
				<ab xml:id="s2Thes.1.10" n="2 Thes. 1.10">cum venerit glorificari in sanctis suis, et admirabilis fieri in omnibus, qui crediderunt, quia creditum est testimonium nostrum super vos in die illo.</ab>
				<ab xml:id="s2Thes.1.11" n="2 Thes. 1.11">In quo etiam oramus semper pro vobis : ut dignetur vos vocatione sua Deus noster, et impleat omnem voluntatem bonitatis, et opus fidei in virtute,</ab>
				<ab xml:id="s2Thes.1.12" n="2 Thes. 1.12">ut clarificetur nomen Domini nostri Jesu Christi in vobis, et vos in illo secundum gratiam Dei nostri, et Domini Jesu Christi.</ab>
				<ab xml:id="s2Thes.2.1" n="2 Thes. 2.1">Rogamus autem vos, fratres, per adventum Domini nostri Jesu Christi, et nostræ congregationis in ipsum :</ab>
				<ab xml:id="s2Thes.2.2" n="2 Thes. 2.2">ut non cito moveamini a vestro sensu, neque terreamini, neque per spiritum, neque per sermonem, neque per epistolam tamquam per nos missam, quasi instet dies Domini.</ab>
				<ab xml:id="s2Thes.2.3" n="2 Thes. 2.3">Ne quis vos seducat ullo modo : quoniam nisi venerit discessio primum, et revelatus fuerit homo peccati filius perditionis,</ab>
				<ab xml:id="s2Thes.2.4" n="2 Thes. 2.4">qui adversatur, et extollitur supra omne, quod dicitur Deus, aut quod colitur, ita ut in templo Dei sedeat ostendens se tamquam sit Deus.</ab>
				<ab xml:id="s2Thes.2.5" n="2 Thes. 2.5">Non retinetis quod cum adhuc essem apud vos, hæc dicebam vobis ?</ab>
				<ab xml:id="s2Thes.2.6" n="2 Thes. 2.6">et nunc quid detineat scitis, ut reveletur in suo tempore.</ab>
				<ab xml:id="s2Thes.2.7" n="2 Thes. 2.7">Nam mysterium jam operatur iniquitatis : tantum ut qui tenet nunc, teneat, donec de medio fiat.</ab>
				<ab xml:id="s2Thes.2.8" n="2 Thes. 2.8">Et tunc revelabitur ille iniquus, quem Dominus Jesus interficiet spiritu oris sui, et destruet illustratione adventus sui eum :</ab>
				<ab xml:id="s2Thes.2.9" n="2 Thes. 2.9">cujus est adventus secundum operationem Satanæ in omni virtute, et signis, et prodigiis mendacibus,</ab>
				<ab xml:id="s2Thes.2.10" n="2 Thes. 2.10">et in omni seductione iniquitatis iis qui pereunt : eo quod caritatem veritatis non receperunt ut salvi fierent.</ab>
				<ab xml:id="s2Thes.2.11" n="2 Thes. 2.11">Ideo mittet illis Deus operationem erroris ut credant mendacio,</ab>
				<ab xml:id="s2Thes.2.12" n="2 Thes. 2.12">ut judicentur omnes qui non crediderunt veritati, sed consenserunt iniquitati.</ab>
				<ab xml:id="s2Thes.2.13" n="2 Thes. 2.13">Nos autem debemus gratias agere Deo semper pro vobis, fratres dilecti a Deo, quod elegerit vos Deus primitias in salutem in sanctificatione spiritus, et in fide veritatis :</ab>
				<ab xml:id="s2Thes.2.14" n="2 Thes. 2.14">in qua et vocavit vos per Evangelium nostrum in acquisitionem gloriæ Domini nostri Jesu Christi.</ab>
				<ab xml:id="s2Thes.2.15" n="2 Thes. 2.15">Itaque fratres, state : et tenete traditiones, quas didicistis, sive per sermonem, sive per epistolam nostram.</ab>
				<ab xml:id="s2Thes.2.16" n="2 Thes. 2.16">Ipse autem Dominus noster Jesus Christus, et Deus et Pater noster, qui dilexit nos, et dedit consolationem æternam, et spem bonam in gratia,</ab>
				<ab xml:id="s2Thes.2.17" n="2 Thes. 2.17">exhortetur corda vestra, et confirmet in omni opere et sermone bono.</ab>
				<ab xml:id="s2Thes.3.1" n="2 Thes. 3.1">De cetero fratres, orate pro nobis ut sermo Dei currat, et clarificetur, sicut et apud vos :</ab>
				<ab xml:id="s2Thes.3.2" n="2 Thes. 3.2">et ut liberemur ab importunis, et malis hominibus : non enim omnium est fides.</ab>
				<ab xml:id="s2Thes.3.3" n="2 Thes. 3.3">Fidelis autem Deus est, qui confirmabit vos, et custodiet a malo.</ab>
				<ab xml:id="s2Thes.3.4" n="2 Thes. 3.4">Confidimus autem de vobis, in Domino, quoniam quæ præcepimus, et facitis, et facietis</ab>
				<ab xml:id="s2Thes.3.5" n="2 Thes. 3.5">Dominus autem dirigat corda vestra in caritate Dei, et patientia Christi.</ab>
				<ab xml:id="s2Thes.3.6" n="2 Thes. 3.6">Denuntiamus autem vobis, fratres, in nomine Domini nostri Jesu Christi, ut subtrahatis vos ab omni fratre ambulante inordinate, et non secundum traditionem, quam acceperunt a nobis.</ab>
				<ab xml:id="s2Thes.3.7" n="2 Thes. 3.7">Ipsi enim scitis quemadmodum oporteat imitari nos : quoniam non inquieti fuimus inter vos :</ab>
				<ab xml:id="s2Thes.3.8" n="2 Thes. 3.8">neque gratis panem manducavimus ab aliquo, sed in labore, et in fatigatione, nocte et die operantes, ne quem vestrum gravaremus.</ab>
				<ab xml:id="s2Thes.3.9" n="2 Thes. 3.9">Non quasi non habuerimus potestatem, sed ut nosmetipsos formam daremus vobis ad imitandum nos.</ab>
				<ab xml:id="s2Thes.3.10" n="2 Thes. 3.10">Nam et cum essemus apud vos, hoc denuntiabamus vobis : quoniam si quis non vult operari, nec manducet.</ab>
				<ab xml:id="s2Thes.3.11" n="2 Thes. 3.11">Audivimus enim inter vos quosdam ambulare inquiete, nihil operantes, sed curiose agentes.</ab>
				<ab xml:id="s2Thes.3.12" n="2 Thes. 3.12">Iis autem, qui ejusmodi sunt, denuntiemus, et obsecramus in Domino Jesu Christo, ut cum silentio operantes, suum panem manducent.</ab>
				<ab xml:id="s2Thes.3.13" n="2 Thes. 3.13">Vos autem, fratres, nolite deficere benefacientes.</ab>
				<ab xml:id="s2Thes.3.14" n="2 Thes. 3.14">Quod si quis non obedit verbo nostro per epistolam, hunc notate, et ne commisceamini cum illo ut confundatur :</ab>
				<ab xml:id="s2Thes.3.15" n="2 Thes. 3.15">et nolite quasi inimicum existimare, sed corripite ut fratrem.</ab>
				<ab xml:id="s2Thes.3.16" n="2 Thes. 3.16">Ipse autem Dominus pacis det vobis pacem sempiternam in omni loco. Dominus sit cum omnibus vobis.</ab>
				<ab xml:id="s2Thes.3.17" n="2 Thes. 3.17">Salutatio, mea manu Pauli : quod est signum in omni epistola, ita scribo.</ab>
				<ab xml:id="s2Thes.3.18" n="2 Thes. 3.18">Gratia Domini nostri Jesu Christi cum omnibus vobis. Amen.</ab>
 			</div>
			<div type="section" n="1 Tim.">
				<head>ad Timotheum I</head>
				<ab xml:id="s1Tim." n="1 Tim." rend="h1">Epistola B. Pauli Apostoli ad Timotheum Prima</ab>
				<ab xml:id="s1Tim.1.1" n="1 Tim. 1.1">Paulus Apostolus Jesu Christi secundum imperium Dei Salvatoris nostri, et Christi Jesu spei nostræ,</ab>
				<ab xml:id="s1Tim.1.2" n="1 Tim. 1.2">Timotheo dilecto filio in fide. Gratia, misericordia, et pax a Deo Patre, et Christo Jesu Domino nostro.</ab>
				<ab xml:id="s1Tim.1.3" n="1 Tim. 1.3">Sicut rogavi te ut remaneres Ephesi cum irem in Macedoniam, ut denuntiares quibusdam ne aliter docerent,</ab>
				<ab xml:id="s1Tim.1.4" n="1 Tim. 1.4">neque intenderent fabulis, et genealogiis interminatis : quæ quæstiones præstant magis quam ædificationem Dei, quæ est in fide.</ab>
				<ab xml:id="s1Tim.1.5" n="1 Tim. 1.5">Finis autem præcepti est caritas de corde puro, et conscientia bona, et fide non ficta.</ab>
				<ab xml:id="s1Tim.1.6" n="1 Tim. 1.6">A quibus quidam aberrantes, conversi sunt in vaniloquium,</ab>
				<ab xml:id="s1Tim.1.7" n="1 Tim. 1.7">volentes esse legis doctores, non intelligentes neque quæ loquuntur, neque de quibus affirmant.</ab>
				<ab xml:id="s1Tim.1.8" n="1 Tim. 1.8">Scimus autem quia bona est lex si quis ea legitime utatur :</ab>
				<ab xml:id="s1Tim.1.9" n="1 Tim. 1.9">sciens hoc quia lex justo non est posita, sed injustis, et non subditis, impiis, et peccatoribus, sceleratis, et contaminatis, parricidis, et matricidis, homicidis,</ab>
				<ab xml:id="s1Tim.1.10" n="1 Tim. 1.10">fornicariis, masculorum concubitoribus, plagiariis, mendacibus, et perjuris, et si quid aliud sanæ doctrinæ adversatur,</ab>
				<ab xml:id="s1Tim.1.11" n="1 Tim. 1.11">quæ est secundum Evangelium gloriæ beati Dei, quod creditum est mihi.</ab>
				<ab xml:id="s1Tim.1.12" n="1 Tim. 1.12">Gratias ago ei, qui me confortavit, Christo Jesu Domino nostro, quia fidelem me existimavit, ponens in ministerio :</ab>
				<ab xml:id="s1Tim.1.13" n="1 Tim. 1.13">qui prius blasphemus fui, et persecutor, et contumeliosus : sed misericordiam Dei consecutus sum, quia ignorans feci in incredulitate.</ab>
				<ab xml:id="s1Tim.1.14" n="1 Tim. 1.14">Superabundavit autem gratia Domini nostri cum fide, et dilectione, quæ est in Christo Jesu.</ab>
				<ab xml:id="s1Tim.1.15" n="1 Tim. 1.15">Fidelis sermo, et omni acceptione dignus : quod Christus Jesus venit in hunc mundum peccatores salvos facere, quorum primus ego sum.</ab>
				<ab xml:id="s1Tim.1.16" n="1 Tim. 1.16">Sed ideo misericordiam consecutus sum : ut in me primo ostenderet Christus Jesus omnem patientiam ad informationem eorum, qui credituri sunt illi, in vitam æternam</ab>
				<ab xml:id="s1Tim.1.17" n="1 Tim. 1.17">Regi autem sæculorum immortali, invisibili, soli Deo honor et gloria in sæcula sæculorum. Amen.</ab>
				<ab xml:id="s1Tim.1.18" n="1 Tim. 1.18">Hoc præceptum commendo tibi, fili Timothee, secundum præcedentes in te prophetias, ut milites in illis bonam militiam,</ab>
				<ab xml:id="s1Tim.1.19" n="1 Tim. 1.19">habens fidem, et bonam conscientiam, quam quidam repellentes, circa fidem naufragaverunt :</ab>
				<ab xml:id="s1Tim.1.20" n="1 Tim. 1.20">ex quibus est Hymenæus, et Alexander : quos tradidi Satanæ, ut discant non blasphemare.</ab>
				<ab xml:id="s1Tim.2.1" n="1 Tim. 2.1">Obsecro igitur primum omnium fieri obsecrationes, orationes, postulationes, gratiarum actiones, pro omnibus hominibus :</ab>
				<ab xml:id="s1Tim.2.2" n="1 Tim. 2.2">pro regibus, et omnibus qui in sublimitate sunt, ut quietam et tranquillam vitam agamus in omni pietate, et castitate :</ab>
				<ab xml:id="s1Tim.2.3" n="1 Tim. 2.3">hoc enim bonum est, et acceptum coram Salvatore nostro Deo,</ab>
				<ab xml:id="s1Tim.2.4" n="1 Tim. 2.4">qui omnes homines vult salvos fieri, et ad agnitionem veritatis venire.</ab>
				<ab xml:id="s1Tim.2.5" n="1 Tim. 2.5">Unus enim Deus, unus et mediator Dei et hominum homo Christus Jesus :</ab>
				<ab xml:id="s1Tim.2.6" n="1 Tim. 2.6">qui dedit redemptionem semetipsum pro omnibus, testimonium temporibus suis :</ab>
				<ab xml:id="s1Tim.2.7" n="1 Tim. 2.7">in quo positus sum ego prædicator, et Apostolus (veritatem dico, non mentior) doctor gentium in fide, et veritate.</ab>
				<ab xml:id="s1Tim.2.8" n="1 Tim. 2.8">Volo ergo viros orare in omni loco, levantes puras manus sine ira et disceptatione.</ab>
				<ab xml:id="s1Tim.2.9" n="1 Tim. 2.9">Similiter et mulieres in habitu ornato, cum verecundia et sobrietate ornantes se, et non in tortis crinibus, aut auro, aut margaritis, vel veste pretiosa :</ab>
				<ab xml:id="s1Tim.2.10" n="1 Tim. 2.10">sed quod decet mulieres, promittentes pietatem per opera bona.</ab>
				<ab xml:id="s1Tim.2.11" n="1 Tim. 2.11">Mulier in silentio discat cum omni subjectione.</ab>
				<ab xml:id="s1Tim.2.12" n="1 Tim. 2.12">Docere autem mulieri non permitto, neque dominari in virum : sed esse in silentio.</ab>
				<ab xml:id="s1Tim.2.13" n="1 Tim. 2.13">Adam enim primus formatus est : deinde Heva </ab>
				<ab xml:id="s1Tim.2.14" n="1 Tim. 2.14">et Adam non est seductus : mulier autem seducta in prævaricatione fuit.</ab>
				<ab xml:id="s1Tim.2.15" n="1 Tim. 2.15">Salvabitur autem per filiorum generationem, si permanserit in fide, et dilectione, et sanctificatione cum sobrietate.</ab>
				<ab xml:id="s1Tim.3.1" n="1 Tim. 3.1">Fidelis sermo : si quis episcopatum desiderat, bonum opus desiderat.</ab>
				<ab xml:id="s1Tim.3.2" n="1 Tim. 3.2">Oportet ergo episcopum irreprehensibilem esse, unius uxoris virum, sobrium, prudentem, ornatum, pudicum, hospitalem, doctorem,</ab>
				<ab xml:id="s1Tim.3.3" n="1 Tim. 3.3">non vinolentum, non percussorem, sed modestum : non litigiosum, non cupidum, sed</ab>
				<ab xml:id="s1Tim.3.4" n="1 Tim. 3.4">suæ domui bene præpositum : filios habentem subditos cum omni castitate.</ab>
				<ab xml:id="s1Tim.3.5" n="1 Tim. 3.5">Si quis autem domui suæ præesse nescit, quomodo ecclesiæ Dei diligentiam habebit ?</ab>
				<ab xml:id="s1Tim.3.6" n="1 Tim. 3.6">Non neophytum : ne in superbiam elatus, in judicium incidat diaboli.</ab>
				<ab xml:id="s1Tim.3.7" n="1 Tim. 3.7">Oportet autem illum et testimonium habere bonum ab iis qui foris sunt, ut non in opprobrium incidat, et in laqueum diaboli</ab>
				<ab xml:id="s1Tim.3.8" n="1 Tim. 3.8">Diaconos similiter pudicos, non bilingues, non multo vino deditos, non turpe lucrum sectantes :</ab>
				<ab xml:id="s1Tim.3.9" n="1 Tim. 3.9">habentes mysterium fidei in conscientia pura.</ab>
				<ab xml:id="s1Tim.3.10" n="1 Tim. 3.10">Et hi autem probentur primum : et sic ministrent, nullum crimen habentes.</ab>
				<ab xml:id="s1Tim.3.11" n="1 Tim. 3.11">Mulieres similiter pudicas, non detrahentes, sobrias, fideles in omnibus.</ab>
				<ab xml:id="s1Tim.3.12" n="1 Tim. 3.12">Diaconi sint unius uxoris viri, qui filiis suis bene præsint, et suis domibus.</ab>
				<ab xml:id="s1Tim.3.13" n="1 Tim. 3.13">Qui enim bene ministraverint, gradum bonum sibi acquirent, et multam fiduciam in fide, quæ est in Christo Jesu.</ab>
				<ab xml:id="s1Tim.3.14" n="1 Tim. 3.14">Hæc tibi scribo, sperans me ad te venire cito :</ab>
				<ab xml:id="s1Tim.3.15" n="1 Tim. 3.15">si autem tardavero, ut scias quomodo oporteat te in domo Dei conversari, quæ est ecclesia Dei vivi, columna et firmamentum veritatis.</ab>
				<ab xml:id="s1Tim.3.16" n="1 Tim. 3.16">Et manifeste magnum est pietatis sacramentum, quod manifestatum est in carne, justificatum est in spiritu, apparuit angelis, prædicatum est gentibus, creditum est in mundo, assumptum est in gloria.</ab>
				<ab xml:id="s1Tim.4.1" n="1 Tim. 4.1">Spiritus autem manifeste dicit, quia in novissimis temporibus discedent quidam a fide, attendentes spiritibus erroris, et doctrinis dæmoniorum,</ab>
				<ab xml:id="s1Tim.4.2" n="1 Tim. 4.2">in hypocrisi loquentium mendacium, et cauteriatam habentium suam conscientiam,</ab>
				<ab xml:id="s1Tim.4.3" n="1 Tim. 4.3">prohibentium nubere, abstinere a cibis, quod Deus creavit ad percipiendum cum gratiarum actione fidelibus, et iis qui cognoverunt veritatem.</ab>
				<ab xml:id="s1Tim.4.4" n="1 Tim. 4.4">Quia omnis creatura Dei bona est, et nihil rejiciendum quod cum gratiarum actione percipitur :</ab>
				<ab xml:id="s1Tim.4.5" n="1 Tim. 4.5">sanctificatur enim per verbum Dei, et orationem.</ab>
				<ab xml:id="s1Tim.4.6" n="1 Tim. 4.6">Hæc proponens fratribus, bonus eris minister Christi Jesu enutritus verbis fidei, et bonæ doctrinæ, quam assecutus es.</ab>
				<ab xml:id="s1Tim.4.7" n="1 Tim. 4.7">Ineptas autem, et aniles fabulas devita : exerce autem teipsum ad pietatem.</ab>
				<ab xml:id="s1Tim.4.8" n="1 Tim. 4.8">Nam corporalis exercitatio, ad modicum utilis est : pietas autem ad omnia utilis est, promissionem habens vitæ, quæ nunc est, et futuræ</ab>
				<ab xml:id="s1Tim.4.9" n="1 Tim. 4.9">Fidelis sermo, et omni acceptione dignus.</ab>
				<ab xml:id="s1Tim.4.10" n="1 Tim. 4.10">In hoc enim laboramus, et maledicimur, quia speramus in Deum vivum, qui est Salvator omnium hominum, maxime fidelium.</ab>
				<ab xml:id="s1Tim.4.11" n="1 Tim. 4.11">Præcipe hæc, et doce.</ab>
				<ab xml:id="s1Tim.4.12" n="1 Tim. 4.12">Nemo adolescentiam tuam contemnat : sed exemplum esto fidelium in verbo, in conversatione, in caritate, in fide, in castitate</ab>
				<ab xml:id="s1Tim.4.13" n="1 Tim. 4.13">Dum venio, attende lectioni, exhortationi, et doctrinæ.</ab>
				<ab xml:id="s1Tim.4.14" n="1 Tim. 4.14">Noli negligere gratiam, quæ in te est, quæ data est tibi per prophetiam, cum impositione manuum presbyterii.</ab>
				<ab xml:id="s1Tim.4.15" n="1 Tim. 4.15">Hæc meditare, in his esto : ut profectus tuus manifestus sit omnibus.</ab>
				<ab xml:id="s1Tim.4.16" n="1 Tim. 4.16">Attende tibi, et doctrinæ : insta in illis. Hoc enim faciens, et teipsum salvum facies, et eos qui te audiunt.</ab>
				<ab xml:id="s1Tim.5.1" n="1 Tim. 5.1">Seniorem ne increpaveris, sed obsecra ut patrem : juvenes, ut fratres :</ab>
				<ab xml:id="s1Tim.5.2" n="1 Tim. 5.2">anus, ut matres : juvenculas, ut sorores in omni castitate :</ab>
				<ab xml:id="s1Tim.5.3" n="1 Tim. 5.3">viduas honora, quæ vere viduæ sunt.</ab>
				<ab xml:id="s1Tim.5.4" n="1 Tim. 5.4">Si qua autem vidua filios, aut nepotes habet : discat primum domum suam regere, et mutuam vicem reddere parentibus : hoc enim acceptum est coram Deo</ab>
				<ab xml:id="s1Tim.5.5" n="1 Tim. 5.5">Quæ autem vere vidua est, et desolata, speret in Deum, et instet obsecrationibus, et orationibus nocte ac die.</ab>
				<ab xml:id="s1Tim.5.6" n="1 Tim. 5.6">Nam quæ in deliciis est, vivens mortua est.</ab>
				<ab xml:id="s1Tim.5.7" n="1 Tim. 5.7">Et hoc præcipe, ut irreprehensibiles sint.</ab>
				<ab xml:id="s1Tim.5.8" n="1 Tim. 5.8">Si quis autem suorum, et maxime domesticorum, curam non habet, fidem negavit, et est infideli deterior.</ab>
				<ab xml:id="s1Tim.5.9" n="1 Tim. 5.9">Vidua eligatur non minus sexaginta annorum, quæ fuerit unius viri uxor,</ab>
				<ab xml:id="s1Tim.5.10" n="1 Tim. 5.10">in operibus bonis testimonium habens, si filios educavit, si hospitio recepit, si sanctorum pedes lavit, si tribulationem patientibus subministravit, si omne opus bonum subsecuta est.</ab>
				<ab xml:id="s1Tim.5.11" n="1 Tim. 5.11">Adolescentiores autem viduas devita : cum enim luxuriatæ fuerint in Christo, nubere volunt </ab>
				<ab xml:id="s1Tim.5.12" n="1 Tim. 5.12">habentes damnationem, quia primam fidem irritam fecerunt ;</ab>
				<ab xml:id="s1Tim.5.13" n="1 Tim. 5.13">simul autem et otiosæ discunt circuire domos : non solum otiosæ, sed et verbosæ, et curiosæ, loquentes quæ non oportet.</ab>
				<ab xml:id="s1Tim.5.14" n="1 Tim. 5.14">Volo ergo juniores nubere, filios procreare, matresfamilias esse, nullam occasionem dare adversario maledicti gratia.</ab>
				<ab xml:id="s1Tim.5.15" n="1 Tim. 5.15">Jam enim quædam conversæ sunt retro Satanam.</ab>
				<ab xml:id="s1Tim.5.16" n="1 Tim. 5.16">Si quis fidelis habet viduas, subministret illis, et non gravetur ecclesia : ut iis quæ vere viduæ sunt, sufficiat.</ab>
				<ab xml:id="s1Tim.5.17" n="1 Tim. 5.17">Qui bene præsunt presbyteri, duplici honore digni habeantur : maxime qui laborant in verbo et doctrina.</ab>
				<ab xml:id="s1Tim.5.18" n="1 Tim. 5.18">Dicit enim Scriptura : Non alligabis os bovi trituranti. Et : Dignus est operarius mercede sua.</ab>
				<ab xml:id="s1Tim.5.19" n="1 Tim. 5.19">Adversus presbyterum accusationem noli recipere, nisi sub duobus aut tribus testibus.</ab>
				<ab xml:id="s1Tim.5.20" n="1 Tim. 5.20">Peccantes coram omnibus argue : ut et ceteri timorem habeant.</ab>
				<ab xml:id="s1Tim.5.21" n="1 Tim. 5.21">Testor coram Deo et Christo Jesu, et electis angelis, ut hæc custodias sine præjudicio, nihil faciens in alteram partem declinando.</ab>
				<ab xml:id="s1Tim.5.22" n="1 Tim. 5.22">Manus cito nemini imposueris, neque communicaveris peccatis alienis. Teipsum castum custodi.</ab>
				<ab xml:id="s1Tim.5.23" n="1 Tim. 5.23">Noli adhuc aquam bibere, sed modico vino utere propter stomachum tuum, et frequentes tuas infirmitates.</ab>
				<ab xml:id="s1Tim.5.24" n="1 Tim. 5.24">Quorumdam hominum peccata manifesta sunt, præcedentia ad judicium : quosdam autem et subsequuntur.</ab>
				<ab xml:id="s1Tim.5.25" n="1 Tim. 5.25">Similiter et facta bona, manifesta sunt : et quæ aliter se habent, abscondi non possunt.</ab>
				<ab xml:id="s1Tim.6.1" n="1 Tim. 6.1">Quicumque sunt sub jugo servi, dominos suos omni honore dignos arbitrentur, ne nomen Domini et doctrina blasphemetur.</ab>
				<ab xml:id="s1Tim.6.2" n="1 Tim. 6.2">Qui autem fideles habent dominos, non contemnant, quia fratres sunt : sed magis serviant, quia fideles sunt et dilecti, qui beneficii participes sunt. Hæc doce, et exhortare.</ab>
				<ab xml:id="s1Tim.6.3" n="1 Tim. 6.3">Si quis aliter docet, et non acquiescit sanis sermonibus Domini nostri Jesu Christi, et ei, quæ secundum pietatem est, doctrinæ :</ab>
				<ab xml:id="s1Tim.6.4" n="1 Tim. 6.4">superbus est, nihil sciens, sed languens circa quæstiones, et pugnas verborum : ex quibus oriuntur invidiæ, contentiones, blasphemiæ, suspiciones malæ,</ab>
				<ab xml:id="s1Tim.6.5" n="1 Tim. 6.5">conflictationes hominum mente corruptorum, et qui veritate privati sunt, existimantium quæstum esse pietatem.</ab>
				<ab xml:id="s1Tim.6.6" n="1 Tim. 6.6">Est autem quæstus magnus pietas cum sufficientia.</ab>
				<ab xml:id="s1Tim.6.7" n="1 Tim. 6.7">Nihil enim intulimus in hunc mundum : haud dubium quod nec auferre quid possumus.</ab>
				<ab xml:id="s1Tim.6.8" n="1 Tim. 6.8">Habentes autem alimenta, et quibus tegamur, his contenti simus.</ab>
				<ab xml:id="s1Tim.6.9" n="1 Tim. 6.9">Nam qui volunt divites fieri, incidunt in tentationem, et in laqueum diaboli, et desideria multa inutilia, et nociva, quæ mergunt homines in interitum et perditionem.</ab>
				<ab xml:id="s1Tim.6.10" n="1 Tim. 6.10">Radix enim omnium malorum est cupiditas : quam quidam appetentes erraverunt a fide, et inseruerunt se doloribus multis.</ab>
				<ab xml:id="s1Tim.6.11" n="1 Tim. 6.11">Tu autem, o homo Dei, hæc fuge : sectare vero justitiam, pietatem, fidem, caritatem, patientiam, mansuetudinem.</ab>
				<ab xml:id="s1Tim.6.12" n="1 Tim. 6.12">Certa bonum certamen fidei, apprehende vitam æternam, in qua vocatus es, et confessus bonam confessionem coram multis testibus.</ab>
				<ab xml:id="s1Tim.6.13" n="1 Tim. 6.13">Præcipio tib1 Cor.m Deo, qui vivificat omnia, et Christo Jesu, qui testimonium reddidit sub Pontio Pilato, bonam confessionem,</ab>
				<ab xml:id="s1Tim.6.14" n="1 Tim. 6.14">ut serves mandatum sine macula, irreprehensibile usque in adventum Domini nostri Jesu Christi,</ab>
				<ab xml:id="s1Tim.6.15" n="1 Tim. 6.15">quem suis temporibus ostendet beatus et solus potens, Rex regum, et Dominus dominantium :</ab>
				<ab xml:id="s1Tim.6.16" n="1 Tim. 6.16">qui solus habet immortalitatem, et lucem inhabitat inaccessibilem : quem nullus hominum vidit, sed nec videre potest : cui honor, et imperium sempiternum. Amen.</ab>
				<ab xml:id="s1Tim.6.17" n="1 Tim. 6.17">Divitibus hujus sæculi præcipe non sublime sapere, neque sperare in incerto divitiarum, sed in Deo vivo (qui præstat nobis omnia abunde ad fruendum)</ab>
				<ab xml:id="s1Tim.6.18" n="1 Tim. 6.18">bene agere, divites fieri in bonis operibus, facile tribuere, communicare,</ab>
				<ab xml:id="s1Tim.6.19" n="1 Tim. 6.19">thesaurizare sibi fundamentum bonum in futurum, ut apprehendant veram vitam.</ab>
				<ab xml:id="s1Tim.6.20" n="1 Tim. 6.20">O Timothee, depositum custodi, devitans profanas vocum novitates, et oppositiones falsi nominis scientiæ,</ab>
				<ab xml:id="s1Tim.6.21" n="1 Tim. 6.21">quam quidam promittentes, circa fidem exciderunt. Gratia tecum. Amen.</ab>
 			</div>
			<div type="section" n="2 Tim.">
				<head>ad Timotheum II</head>
				<ab xml:id="s2Tim." n="2 Tim." rend="h1">Epistola B. Pauli Apostoli ad Timotheum Secunda</ab>
				<ab xml:id="s2Tim.1.1" n="2 Tim. 1.1">Paulus Apostolus Jesu Christi per voluntatem Dei, secundum promissionem vitæ, quæ est in Christo Jesu,</ab>
				<ab xml:id="s2Tim.1.2" n="2 Tim. 1.2">Timotheo carissimo filio : gratia, misericordia, pax a Deo Patre, et Christo Jesu Domino nostro.</ab>
				<ab xml:id="s2Tim.1.3" n="2 Tim. 1.3">Gratias ago Deo, cui servio a progenitoribus in conscientia pura, quod sine intermissione habeam tui memoriam in orationibus meis, nocte ac die</ab>
				<ab xml:id="s2Tim.1.4" n="2 Tim. 1.4">desiderans te videre, memor lacrimarum tuarum, ut gaudio implear,</ab>
				<ab xml:id="s2Tim.1.5" n="2 Tim. 1.5">recordationem accipiens ejus fidei, quæ est in te non ficta, quæ et habitavit primum in avia tua Loide, et matre tua Eunice, certus sum autem quod et in te.</ab>
				<ab xml:id="s2Tim.1.6" n="2 Tim. 1.6">Propter quam causam admoneo te ut resuscites gratiam Dei, quæ est in te per impositionem manuum mearum.</ab>
				<ab xml:id="s2Tim.1.7" n="2 Tim. 1.7">Non enim dedit nobis Deus spiritum timoris : sed virtutis, et dilectionis, et sobrietatis.</ab>
				<ab xml:id="s2Tim.1.8" n="2 Tim. 1.8">Noli itaque erubescere testimonium Domini nostri, neque me vinctum ejus : sed collabora Evangelio secundum virtutem Dei </ab>
				<ab xml:id="s2Tim.1.9" n="2 Tim. 1.9">qui nos liberavit, et vocavit vocatione sua sancta, non secundum opera nostra, sed secundum propositum suum, et gratiam, quæ data est nobis in Christo Jesu ante tempora sæcularia.</ab>
				<ab xml:id="s2Tim.1.10" n="2 Tim. 1.10">Manifestata est autem nunc per illuminationem Salvatoris nostri Jesu Christi, qui destruxit quidem mortem, illuminavit autem vitam, et incorruptionem per Evangelium :</ab>
				<ab xml:id="s2Tim.1.11" n="2 Tim. 1.11">in quo positus sum ego prædicator, et Apostolus, et magister gentium.</ab>
				<ab xml:id="s2Tim.1.12" n="2 Tim. 1.12">Ob quam causam etiam hæc patior, sed non confundor. Scio enim cui credidi, et certus sum quia potens est depositum meum servare in illum diem.</ab>
				<ab xml:id="s2Tim.1.13" n="2 Tim. 1.13">Formam habe sanorum verborum, quæ a me audisti in fide, et in dilectione in Christo Jesu.</ab>
				<ab xml:id="s2Tim.1.14" n="2 Tim. 1.14">Bonum depositum custodi per Spiritum Sanctum, qui habitat in nobis.</ab>
				<ab xml:id="s2Tim.1.15" n="2 Tim. 1.15">Scis hoc, quod aversi sunt a me omnes, qui in Asia sunt, ex quibus est Phigellus, et Hermogenes.</ab>
				<ab xml:id="s2Tim.1.16" n="2 Tim. 1.16">Det misericordiam Dominus Onesiphori domui : quia sæpe me refrigeravit, et catenam meam non erubuit :</ab>
				<ab xml:id="s2Tim.1.17" n="2 Tim. 1.17">sed cum Romam venisset, sollicite me quæsivit, et invenit.</ab>
				<ab xml:id="s2Tim.1.18" n="2 Tim. 1.18">Det illi Dominus invenire misericordiam a Domino in illa die. Et quanta Ephesi ministravit mihi, tu melius nosti.</ab>
				<ab xml:id="s2Tim.2.1" n="2 Tim. 2.1">Tu ergo fili mi, confortare in gratia, quæ est in Christo Jesu :</ab>
				<ab xml:id="s2Tim.2.2" n="2 Tim. 2.2">et quæ audisti a me per multos testes, hæc commenda fidelibus hominibus, qui idonei erant et alios docere.</ab>
				<ab xml:id="s2Tim.2.3" n="2 Tim. 2.3">Labora sicut bonus miles Christi Jesu.</ab>
				<ab xml:id="s2Tim.2.4" n="2 Tim. 2.4">Nemo militans Deo implicat se negotiis sæcularibus : ut ei placeat, cui se probavit.</ab>
				<ab xml:id="s2Tim.2.5" n="2 Tim. 2.5">Nam et qui certat in agone, non coronatur nisi legitime certaverit.</ab>
				<ab xml:id="s2Tim.2.6" n="2 Tim. 2.6">Laborantem agricolam oportet primum de fructibus percipere.</ab>
				<ab xml:id="s2Tim.2.7" n="2 Tim. 2.7">Intellige quæ dico : dabit enim tibi Dominus in omnibus intellectum.</ab>
				<ab xml:id="s2Tim.2.8" n="2 Tim. 2.8">Memor esto Dominum Jesum Christum resurrexisse a mortuis ex semine David, secundum Evangelium meum,</ab>
				<ab xml:id="s2Tim.2.9" n="2 Tim. 2.9">in quo laboro usque ad vincula, quasi male operans : sed verbum Dei non est alligatum.</ab>
				<ab xml:id="s2Tim.2.10" n="2 Tim. 2.10">Ideo omnia sustineo propter electos, ut et ipsi salutem consequantur, quæ est in Christo Jesu, cum gloria cælesti</ab>
				<ab xml:id="s2Tim.2.11" n="2 Tim. 2.11">Fidelis sermo : nam si commortui sumus, et convivemus :</ab>
				<ab xml:id="s2Tim.2.12" n="2 Tim. 2.12">si sustinebimus, et conregnabimus : si negaverimus, et ille negabit nos :</ab>
				<ab xml:id="s2Tim.2.13" n="2 Tim. 2.13">si non credimus, ille fidelis permanet, negare seipsum non potest.</ab>
				<ab xml:id="s2Tim.2.14" n="2 Tim. 2.14">Hæc commone, testificans coram Domino. Noli contendere verbis : ad nihil enim utile est, nisi ad subversionem audientium.</ab>
				<ab xml:id="s2Tim.2.15" n="2 Tim. 2.15">Sollicite cura teipsum probabilem exhibere Deo, operarium inconfusibilem, recte tractantem verbum veritatis.</ab>
				<ab xml:id="s2Tim.2.16" n="2 Tim. 2.16">Profana autem et vaniloquia devita : multum enim proficiunt ad impietatem :</ab>
				<ab xml:id="s2Tim.2.17" n="2 Tim. 2.17">et sermo eorum ut cancer serpit : ex quibus est Hymenæus et Philetus,</ab>
				<ab xml:id="s2Tim.2.18" n="2 Tim. 2.18">qui a veritate exciderunt, dicentes resurrectionem esse jam factam, et subverterunt quorumdam fidem</ab>
				<ab xml:id="s2Tim.2.19" n="2 Tim. 2.19">Sed firmum fundamentum Dei stat, habens signaculum hoc : cognovit Dominus qui sunt ejus, et discedat ab iniquitate omnis qui nominat nomen Domini.</ab>
				<ab xml:id="s2Tim.2.20" n="2 Tim. 2.20">In magna autem domo non solum sunt vasa aurea, et argentea, sed et lignea, et fictilia : et quædam quidem in honorem, quædam autem in contumeliam.</ab>
				<ab xml:id="s2Tim.2.21" n="2 Tim. 2.21">Si quis ergo emundaverit se ab istis, erit vas in honorem sanctificatum, et utile Domino ad omne opus bonum paratum.</ab>
				<ab xml:id="s2Tim.2.22" n="2 Tim. 2.22">Juvenilia autem desideria fuge, sectare vero justitiam, fidem, spem, caritatem, et pacem cum iis qui invocant Dominum de corde puro.</ab>
				<ab xml:id="s2Tim.2.23" n="2 Tim. 2.23">Stultas autem et sine disciplina quæstiones devita : sciens quia generant lites</ab>
				<ab xml:id="s2Tim.2.24" n="2 Tim. 2.24">Servum autem Domini non oportet litigare : sed mansuetum esse ad omnes, docibilem, patientem,</ab>
				<ab xml:id="s2Tim.2.25" n="2 Tim. 2.25">cum modestia corripientem eos qui resistunt veritati, nequando Deus det illis pœnitentiam ad cognoscendam veritatem,</ab>
				<ab xml:id="s2Tim.2.26" n="2 Tim. 2.26">et resipiscant a diaboli laqueis, a quo captivi tenentur ad ipsius voluntatem.</ab>
				<ab xml:id="s2Tim.3.1" n="2 Tim. 3.1">Hoc autem scito, quod in novissimis diebus instabunt tempora periculosa :</ab>
				<ab xml:id="s2Tim.3.2" n="2 Tim. 3.2">erunt homines seipsos amantes, cupidi, elati, superbi, blasphemi, parentibus non obedientes, ingrati, scelesti,</ab>
				<ab xml:id="s2Tim.3.3" n="2 Tim. 3.3">sine affectione, sine pace, criminatores, incontinentes, immites, sine benignitate,</ab>
				<ab xml:id="s2Tim.3.4" n="2 Tim. 3.4">proditores, protervi, tumidi, et voluptatum amatores magis quam Dei :</ab>
				<ab xml:id="s2Tim.3.5" n="2 Tim. 3.5">habentes speciem quidem pietatis, virtutem autem ejus abnegantes. Et hos devita :</ab>
				<ab xml:id="s2Tim.3.6" n="2 Tim. 3.6">ex his enim sunt qui penetrant domos, et captivas ducunt mulierculas oneratas peccatis, quæ ducuntur variis desideriis :</ab>
				<ab xml:id="s2Tim.3.7" n="2 Tim. 3.7">semper discentes, et numquam ad scientiam veritatis pervenientes.</ab>
				<ab xml:id="s2Tim.3.8" n="2 Tim. 3.8">Quemadmodum autem Jannes et Mambres restiterunt Moysi : ita et hi resistunt veritati, homines corrupti mente, reprobi circa fidem ;</ab>
				<ab xml:id="s2Tim.3.9" n="2 Tim. 3.9">sed ultra non proficient : insipientia enim eorum manifesta erit omnibus, sicut et illorum fuit.</ab>
				<ab xml:id="s2Tim.3.10" n="2 Tim. 3.10">Tu autem assecutus es meam doctrinam, institutionem, propositum, fidem, longanimitatem, dilectionem, patientiam,</ab>
				<ab xml:id="s2Tim.3.11" n="2 Tim. 3.11">persecutiones, passiones : qualia mihi facta sunt Antiochiæ, Iconii, et Lystris : quales persecutiones sustinui, et ex omnibus eripuit me Dominus.</ab>
				<ab xml:id="s2Tim.3.12" n="2 Tim. 3.12">Et omnes, qui pie volunt vivere in Christo Jesu, persecutionem patientur.</ab>
				<ab xml:id="s2Tim.3.13" n="2 Tim. 3.13">Mali autem homines et seductores proficient in pejus, errantes, et in errorem mittentes.</ab>
				<ab xml:id="s2Tim.3.14" n="2 Tim. 3.14">Tu vero permane in iis quæ didicisti, et credita sunt tibi : sciens a quo didiceris :</ab>
				<ab xml:id="s2Tim.3.15" n="2 Tim. 3.15">et quia ab infantia sacras litteras nosti, quæ te possunt instruere ad salutem, per fidem quæ est in Christo Jesu.</ab>
				<ab xml:id="s2Tim.3.16" n="2 Tim. 3.16">Omnis Scriptura divinitus inspirata utilis est ad docendum, ad arguendum, ad corripiendum, ad erudiendum in justitia :</ab>
				<ab xml:id="s2Tim.3.17" n="2 Tim. 3.17">ut perfectus sit homo Dei, ad omne opus bonum instructus.</ab>
				<ab xml:id="s2Tim.4.1" n="2 Tim. 4.1">Testificor coram Deo, et Jesu Christo, qui judicaturus est vivos et mortuos, per adventum ipsius, et regnum ejus :</ab>
				<ab xml:id="s2Tim.4.2" n="2 Tim. 4.2">prædica verbum, insta opportune, importune : argue, obsecra, increpa in omni patientia, et doctrina.</ab>
				<ab xml:id="s2Tim.4.3" n="2 Tim. 4.3">Erit enim tempus, cum sanam doctrinam non sustinebunt, sed ad sua desideria coacervabunt sibi magistros, prurientes auribus,</ab>
				<ab xml:id="s2Tim.4.4" n="2 Tim. 4.4">et a veritate quidem auditum avertent, ad fabulas autem convertentur.</ab>
				<ab xml:id="s2Tim.4.5" n="2 Tim. 4.5">Tu vero vigila, in omnibus labora, opus fac evangelistæ, ministerium tuum imple. Sobrius esto.</ab>
				<ab xml:id="s2Tim.4.6" n="2 Tim. 4.6">Ego enim jam delibor, et tempus resolutionis meæ instat.</ab>
				<ab xml:id="s2Tim.4.7" n="2 Tim. 4.7">Bonum certamen certavi, cursum consummavi, fidem servavi.</ab>
				<ab xml:id="s2Tim.4.8" n="2 Tim. 4.8">In reliquo reposita est mih1 Cor.na justitiæ, quam reddet mihi Dominus in illa die, justus judex : non solum autem mihi, sed et iis, qui diligunt adventum ejus. / Festina ad me venire cito.</ab>
				<ab xml:id="s2Tim.4.9" n="2 Tim. 4.9">Demas enim me reliquit, diligens hoc sæculum, et abiit Thessalonicam :</ab>
				<ab xml:id="s2Tim.4.10" n="2 Tim. 4.10">Crescens in Galatiam, Titus in Dalmatiam.</ab>
				<ab xml:id="s2Tim.4.11" n="2 Tim. 4.11">Lucas est mecum solus. Marcum assume, et adduc tecum : est enim mihi utilis in ministerium.</ab>
				<ab xml:id="s2Tim.4.12" n="2 Tim. 4.12">Tychicum autem misi Ephesum.</ab>
				<ab xml:id="s2Tim.4.13" n="2 Tim. 4.13">Penulam, quam reliqui Troade apud Carpum, veniens affer tecum, et libros, maxime autem membranas.</ab>
				<ab xml:id="s2Tim.4.14" n="2 Tim. 4.14">Alexander ærarius multa mala mihi ostendit : reddet illi Dominus secundum opera ejus :</ab>
				<ab xml:id="s2Tim.4.15" n="2 Tim. 4.15">quem et tu devita : valde enim restitit verbis nostris.</ab>
				<ab xml:id="s2Tim.4.16" n="2 Tim. 4.16">In prima mea defensione nemo mihi affuit, sed omnes me dereliquerunt : non illis imputetur.</ab>
				<ab xml:id="s2Tim.4.17" n="2 Tim. 4.17">Dominus autem mihi astitit, et confortavit me, ut per me prædicatio impleatur, et audiant omnes gentes : et liberatus sum de ore leonis.</ab>
				<ab xml:id="s2Tim.4.18" n="2 Tim. 4.18">Liberavit me Dominus ab omni opere malo : et salvum faciet in regnum suum cæleste, cui gloria in sæcula sæculorum. Amen.</ab>
				<ab xml:id="s2Tim.4.19" n="2 Tim. 4.19">Saluta Priscam, et Aquilam, et Onesiphori domum.</ab>
				<ab xml:id="s2Tim.4.20" n="2 Tim. 4.20">Erastus remansit Corinthi. Trophimum autem reliqui infirmum Mileti.</ab>
				<ab xml:id="s2Tim.4.21" n="2 Tim. 4.21">Festina ante hiemem venire. Salutant te Eubulus, et Pudens, et Linus, et Claudia, et fratres omnes.</ab>
				<ab xml:id="s2Tim.4.22" n="2 Tim. 4.22">Dominus Jesus Christus cum spiritu tuo. Gratia vobiscum. Amen.</ab>
 			</div>
			<div type="section" n="Titus">
				<head>ad Titum</head>
				<ab xml:id="sTitus" n="Titus" rend="h1">Epistola B. Pauli Apostoli ad Titum</ab>
				<ab xml:id="sTitus1.1" n="Titus 1.1">Paulus servus Dei, Apostolus autem Jesu Christi secundum fidem electorum Dei, et agnitionem veritatis, quæ secundum pietatem est</ab>
				<ab xml:id="sTitus1.2" n="Titus 1.2">in spem vitæ æternæ, quam promisit qui non mentitur, Deus, ante tempora sæcularia :</ab>
				<ab xml:id="sTitus1.3" n="Titus 1.3">manifestavit autem temporibus suis verbum suum in prædicatione, quæ credita est mihi secundum præceptum Salvatoris nostri Dei :</ab>
				<ab xml:id="sTitus1.4" n="Titus 1.4">Tito dilecto filio secundum communem fidem, gratia, et pax a Deo Patre, et Christo Jesu Salvatore nostro.</ab>
				<ab xml:id="sTitus1.5" n="Titus 1.5">Hujus rei gratia reliqui te Cretæ, ut ea quæ desunt, corrigas, et constituas per civitates presbyteros, sicut et ego disposui tibi,</ab>
				<ab xml:id="sTitus1.6" n="Titus 1.6">si quis sine crimine est, unius uxoris vir, filios habens fideles, non in accusatione luxuriæ, aut non subditos.</ab>
				<ab xml:id="sTitus1.7" n="Titus 1.7">Oportet enim episcopum sine crimine esse, sicut Dei dispensatorem : non superbum, non iracundum, non vinolentum, non percussorem, non turpis lucri cupidum :</ab>
				<ab xml:id="sTitus1.8" n="Titus 1.8">sed hospitalem, benignum, sobrium, justum, sanctum, continentem,</ab>
				<ab xml:id="sTitus1.9" n="Titus 1.9">amplectentem eum, qui secundum doctrinam est, fidelem sermonem : ut potens sit exhortari in doctrina sana, et eos qui contradicunt, arguere.</ab>
				<ab xml:id="sTitus1.10" n="Titus 1.10">Sunt enim multi etiam inobedientes, vaniloqui, et seductores : maxime qui de circumcisione sunt :</ab>
				<ab xml:id="sTitus1.11" n="Titus 1.11">quos oportet redargui : qui universas domos subvertunt, docentes quæ non oportet, turpis lucri gratia.</ab>
				<ab xml:id="sTitus1.12" n="Titus 1.12">Dixit quidam ex illis, proprius ipsorum propheta : Cretenses semper mendaces, malæ bestiæ, ventres pigri</ab>
				<ab xml:id="sTitus1.13" n="Titus 1.13">Testimonium hoc verum est. Quam ob causam increpa illos dure, ut sani sint in fide,</ab>
				<ab xml:id="sTitus1.14" n="Titus 1.14">non intendentes judaicis fabulis, et mandatis hominum, aversantium se a veritate.</ab>
				<ab xml:id="sTitus1.15" n="Titus 1.15">Omnia munda mundis : coinquinatis autem et infidelibus, nihil est mundum, sed inquinatæ sunt eorum et mens et conscientia.</ab>
				<ab xml:id="sTitus1.16" n="Titus 1.16">Confitentur se nosse Deum, factis autem negant : cum sint abominati, et incredibiles, et ad omne opus bonum reprobi.</ab>
				<ab xml:id="sTitus2.1" n="Titus 2.1">Tu autem loquere quæ decent sanam doctrinam :</ab>
				<ab xml:id="sTitus2.2" n="Titus 2.2">senes ut sobrii sint, pudici, prudentes, sani in fide, in dilectione, in patientia :</ab>
				<ab xml:id="sTitus2.3" n="Titus 2.3">anus similiter in habitu sancto, non criminatrices, non multo vino servientes, bene docentes :</ab>
				<ab xml:id="sTitus2.4" n="Titus 2.4">ut prudentiam doceant adolescentulas, ut viros suos ament, filios suos diligant,</ab>
				<ab xml:id="sTitus2.5" n="Titus 2.5">prudentes, castas, sobrias, domus curam habentes, benignas, subditas viris suis, ut non blasphemetur verbum Dei.</ab>
				<ab xml:id="sTitus2.6" n="Titus 2.6">Juvenes similiter hortare ut sobrii sint.</ab>
				<ab xml:id="sTitus2.7" n="Titus 2.7">In omnibus teipsum præbe exemplum bonorum operum, in doctrina, in integritate, in gravitate,</ab>
				<ab xml:id="sTitus2.8" n="Titus 2.8">verbum sanum, irreprehensibile : ut is qui ex adverso est, vereatur, nihil habens malum dicere de nobis.</ab>
				<ab xml:id="sTitus2.9" n="Titus 2.9">Servos dominis suis subditos esse, in omnibus placentes, non contradicentes,</ab>
				<ab xml:id="sTitus2.10" n="Titus 2.10">non fraudantes, sed in omnibus fidem bonam ostendentes : ut doctrinam Salvatoris nostri Dei ornent in omnibus.</ab>
				<ab xml:id="sTitus2.11" n="Titus 2.11">Apparuit enim gratia Dei Salvatoris nostri omnibus hominibus,</ab>
				<ab xml:id="sTitus2.12" n="Titus 2.12">erudiens nos, ut abnegantes impietatem, et sæcularia desideria, sobrie, et juste, et pie vivamus in hoc sæculo,</ab>
				<ab xml:id="sTitus2.13" n="Titus 2.13">exspectantes beatam spem, et adventum gloriæ magni Dei, et Salvatoris nostri Jesu Christi :</ab>
				<ab xml:id="sTitus2.14" n="Titus 2.14">qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum.</ab>
				<ab xml:id="sTitus2.15" n="Titus 2.15">Hæc loquere, et exhortare, et argue cum omni imperio. Nemo te contemnat.</ab>
				<ab xml:id="sTitus3.1" n="Titus 3.1">Admone illos principibus, et potestatibus subditos esse, dicto obedire, ad omne opus bonum paratos esse :</ab>
				<ab xml:id="sTitus3.2" n="Titus 3.2">neminem blasphemare, non litigiosos esse, sed modestos, omnem ostendentes mansuetudinem ad omnes homines.</ab>
				<ab xml:id="sTitus3.3" n="Titus 3.3">Eramus enim aliquando et nos insipientes, increduli, errantes, servientes desideriis, et voluptatibus variis, in malitia et invidia agentes, odibiles, odientes invicem.</ab>
				<ab xml:id="sTitus3.4" n="Titus 3.4">Cum autem benignitas et humanitas apparuit Salvatoris nostri Dei,</ab>
				<ab xml:id="sTitus3.5" n="Titus 3.5">non ex operibus justitiæ, quæ fecimus nos, sed secundum suam misericordiam salvos nos fecit per lavacrum regenerationis et renovationis Spiritus Sancti,</ab>
				<ab xml:id="sTitus3.6" n="Titus 3.6">quem effudit in nos abunde per Jesum Christum Salvatorem nostrum :</ab>
				<ab xml:id="sTitus3.7" n="Titus 3.7">ut justificati gratia ipsius, hæredes simus secundum spem vitæ æternæ.</ab>
				<ab xml:id="sTitus3.8" n="Titus 3.8">Fidelis sermo est : et de his volo te confirmare : ut curent bonis operibus præesse qui credunt Deo. Hæc sunt bona, et utilia hominibus.</ab>
				<ab xml:id="sTitus3.9" n="Titus 3.9">Stultas autem quæstiones, et genealogias, et contentiones, et pugnas legis devita : sunt enim inutiles, et vanæ.</ab>
				<ab xml:id="sTitus3.10" n="Titus 3.10">Hæreticum hominem post unam et secundam correptionem devita :</ab>
				<ab xml:id="sTitus3.11" n="Titus 3.11">sciens quia subversus est, qui ejusmodi est, et delinquit, cum sit proprio judicio condemnatus.</ab>
				<ab xml:id="sTitus3.12" n="Titus 3.12">Cum misero ad te Artemam, aut Tychicum, festina ad me venire Nicopolim : ibi enim statui hiemare.</ab>
				<ab xml:id="sTitus3.13" n="Titus 3.13">Zenam legisperitum et Apollo sollicite præmitte, ut nihil illis desit.</ab>
				<ab xml:id="sTitus3.14" n="Titus 3.14">Discant autem et nostri bonis operibus præesse ad usus necessarios : ut non sint infructuosi.</ab>
				<ab xml:id="sTitus3.15" n="Titus 3.15">Salutant te qui mecum sunt omnes : saluta eos qui nos amant in fide. Gratia Dei cum omnibus vobis. Amen.</ab>
 			</div>
			<div type="section" n="Phi.">
				<head>ad Philemonem</head>
				<ab xml:id="sPhilem." n="Philem." rend="h1">Epistola B. Pauli Apostoli ad Philemonem</ab>
				<ab xml:id="sPhilem.1" n="Philem. 1">Paulus vinctus Christi Jesu, et Timotheus frater, Philemoni dilecto, et adjutori nostro,</ab>
				<ab xml:id="sPhilem.2" n="Philem. 2">et Appiæ sorori carissimæ, et Archippo commilitoni nostro, et ecclesiæ, quæ in domo tua est.</ab>
				<ab xml:id="sPhilem.3" n="Philem. 3">Gratia vobis, et pax a Deo Patre nostro, et Domino Jesu Christo.</ab>
				<ab xml:id="sPhilem.4" n="Philem. 4">Gratias ago Deo meo, semper memoriam tui faciens in orationibus meis,</ab>
				<ab xml:id="sPhilem.5" n="Philem. 5">audiens caritatem tuam, et fidem, quam habes in Domino Jesu, et in omnes sanctos :</ab>
				<ab xml:id="sPhilem.6" n="Philem. 6">ut communicatio fidei tuæ evidens fiat in agnitione omnis operis boni, quod est in vobis in Christo Jesu.</ab>
				<ab xml:id="sPhilem.7" n="Philem. 7">Gaudium enim magnum habui, et consolationem in caritate tua : quia viscera sanctorum requieverunt per te, frater.</ab>
				<ab xml:id="sPhilem.8" n="Philem. 8">Propter quod multam fiduciam habens in Christo Jesu imperandi tibi quod ad rem pertinet :</ab>
				<ab xml:id="sPhilem.9" n="Philem. 9">propter caritatem magis obsecro, cum sis talis, ut Paulus senex, nunc autem et vinctus Jesu Christi :</ab>
				<ab xml:id="sPhilem.10" n="Philem. 10">obsecro te pro meo filio, quem genui in vinculis, Onesimo,</ab>
				<ab xml:id="sPhilem.11" n="Philem. 11">qui tibi aliquando inutilis fuit, nunc autem et mihi et tibi utilis,</ab>
				<ab xml:id="sPhilem.12" n="Philem. 12">quem remisi tibi. Tu autem illum, ut mea viscera, suscipe :</ab>
				<ab xml:id="sPhilem.13" n="Philem. 13">quem ego volueram mecum detinere, ut pro te mihi ministraret in vinculis Evangelii :</ab>
				<ab xml:id="sPhilem.14" n="Philem. 14">sine consilio autem tuo nihil volui facere, uti ne velut ex necessitate bonum tuum esset, sed voluntarium.</ab>
				<ab xml:id="sPhilem.15" n="Philem. 15">Forsitan enim ideo discessit ad horam a te, ut æternum illum reciperes :</ab>
				<ab xml:id="sPhilem.16" n="Philem. 16">jam non ut servum, sed pro servo carissimum fratrem, maxime mihi : quanto autem magis tibi et in carne, et in Domino ?</ab>
				<ab xml:id="sPhilem.17" n="Philem. 17">Si ergo habes me socium, suscipe illum sicut me </ab>
				<ab xml:id="sPhilem.18" n="Philem. 18">si autem aliquid nocuit tibi, aut debet, hoc mihi imputa.</ab>
				<ab xml:id="sPhilem.19" n="Philem. 19">Ego Paulus scripsi mea manu : ego reddam, ut non dicam tibi, quod et teipsum mihi debes :</ab>
				<ab xml:id="sPhilem.20" n="Philem. 20">ita, frater. Ego te fruar in Domino : refice viscera mea in Domino.</ab>
				<ab xml:id="sPhilem.21" n="Philem. 21">Confidens in obedientia tua scripsi tibi : sciens quoniam et super id, quod dico, facies.</ab>
				<ab xml:id="sPhilem.22" n="Philem. 22">Simul autem et para mihi hospitium : nam spero per orationes vestras donari me vobis.</ab>
				<ab xml:id="sPhilem.23" n="Philem. 23">Salutat te Epaphras concaptivus meus in Christo Jesu,</ab>
				<ab xml:id="sPhilem.24" n="Philem. 24">Marcus, Aristarchus, Demas, et Lucas, adjutores mei.</ab>
				<ab xml:id="sPhilem.25" n="Philem. 25">Gratia Domini nostri Jesu Christi cum spiritu vestro. Amen.</ab>
 			</div>
			<div type="section" n="Heb.">
				<head>ad Hebræos</head>
				<ab xml:id="sHeb." n="Heb." rend="h1">Epistola B. Pauli Apostoli ad Hebræos</ab>
				<ab xml:id="sHeb.1.1" n="Heb. 1.1">Multifariam, multisque modis olim Deus loquens patribus in prophetis :</ab>
				<ab xml:id="sHeb.1.2" n="Heb. 1.2">novissime, diebus istis locutus est nobis in Filio, quem constituit hæredem universorum, per quem fecit et sæcula :</ab>
				<ab xml:id="sHeb.1.3" n="Heb. 1.3">qui cum sit splendor gloriæ, et figura substantiæ ejus, portansque omnia verbo virtutis suæ, purgationem peccatorum faciens, sedet ad dexteram majestatis in excelsis :</ab>
				<ab xml:id="sHeb.1.4" n="Heb. 1.4">tanto melior angelis effectus, quanto differentius præ illis nomen hæreditavit.</ab>
				<ab xml:id="sHeb.1.5" n="Heb. 1.5">Cui enim dixit aliquando angelorum : Filius meus es tu, ego hodie genui te ? Et rursum : Ego ero illi in patrem, et ipse erit mihi in filium ?</ab>
				<ab xml:id="sHeb.1.6" n="Heb. 1.6">Et cum iterum introducit primogenitum in orbem terræ, dicit : Et adorent eum omnes angeli Dei.</ab>
				<ab xml:id="sHeb.1.7" n="Heb. 1.7">Et ad angelos quidem dicit : Qui facit angelos suos spiritus, et ministros suos flammam ignis.</ab>
				<ab xml:id="sHeb.1.8" n="Heb. 1.8">Ad Filium autem : Thronus tuus Deus in sæculum sæculi : virga æquitatis, virga regni tui.</ab>
				<ab xml:id="sHeb.1.9" n="Heb. 1.9">Dilexisti justitiam, et odisti iniquitatem : propterea unxit te Deus, Deus tuus, oleo exultationis præ participibus tuis.</ab>
				<ab xml:id="sHeb.1.10" n="Heb. 1.10">Et : Tu in principio, Domine, terram fundasti : et opera manuum tuarum sunt cæli.</ab>
				<ab xml:id="sHeb.1.11" n="Heb. 1.11">Ipsi peribunt, tu autem permanebis, et omnes ut vestimentum veterascent :</ab>
				<ab xml:id="sHeb.1.12" n="Heb. 1.12">et velut amictum mutabis eos, et mutabuntur : tu autem idem ipse es, et anni tui non deficient.</ab>
				<ab xml:id="sHeb.1.13" n="Heb. 1.13">Ad quem autem angelorum dixit aliquando : Sede a dextris meis, quoadusque ponam inimicos tuos scabellum pedum tuorum ?</ab>
				<ab xml:id="sHeb.1.14" n="Heb. 1.14">Nonne omnes sunt administratorii spiritus, in ministerium missi propter eos, qui hæreditatem capient salutis ?</ab>
				<ab xml:id="sHeb.2.1" n="Heb. 2.1">Propterea abundantius oportet observare nos ea quæ audivimus, ne forte pereffluamus.</ab>
				<ab xml:id="sHeb.2.2" n="Heb. 2.2">Si enim qui per angelos dictus est sermo, factus est firmus, et omnis prævaricatio, et inobedientia accepit justam mercedis retributionem :</ab>
				<ab xml:id="sHeb.2.3" n="Heb. 2.3">quomodo nos effugiemus si tantam neglexerimus salutem ? quæ cum initium accepisset enarrari per Dominum ab eis, qui audierunt, in nos confirmata est,</ab>
				<ab xml:id="sHeb.2.4" n="Heb. 2.4">contestante Deo signis et portentis, et variis virtutibus, et Spiritus Sancti distributionibus secundum suam voluntatem.</ab>
				<ab xml:id="sHeb.2.5" n="Heb. 2.5">Non enim angelis subjecit Deus orbem terræ futurum, de quo loquimur.</ab>
				<ab xml:id="sHeb.2.6" n="Heb. 2.6">Testatus est autem in quodam loco quis, dicens : Quid est homo quod memor es ejus, aut filius hominis quoniam visitas eum ?</ab>
				<ab xml:id="sHeb.2.7" n="Heb. 2.7">Minuisti eum paulo minus ab angelis : gloria et honore coronasti eum : et constituisti eum super opera manuum tuarum.</ab>
				<ab xml:id="sHeb.2.8" n="Heb. 2.8">Omnia subjecisti sub pedibus ejus. In eo enim quod omnia ei subjecit, nihil dimisit non subjectum ei. Nunc autem necdum videmus omnia subjecta ei.</ab>
				<ab xml:id="sHeb.2.9" n="Heb. 2.9">Eum autem, qui modico quam angeli minoratus est, videmus Jesum propter passionem mortis, gloria et honore coronatum : ut, gratia Dei, pro omnibus gustaret mortem.</ab>
				<ab xml:id="sHeb.2.10" n="Heb. 2.10">Decebat enim eum, propter quem omnia, et per quem omnia, qui multos filios in gloriam adduxerat, auctorem salutis eorum per passionem consummare.</ab>
				<ab xml:id="sHeb.2.11" n="Heb. 2.11">Qui enim sanctificat, et qui sanctificantur, ex uno omnes. Propter quam causam non confunditur fratres eos vocare, dicens :</ab>
				<ab xml:id="sHeb.2.12" n="Heb. 2.12">Nuntiabo nomen tuum fratribus meis : in medio ecclesiæ laudabo te.</ab>
				<ab xml:id="sHeb.2.13" n="Heb. 2.13">Et iterum : Ego ero fidens in eum. Et iterum : Ecce ego, et pueri mei, quos dedit mihi Deus.</ab>
				<ab xml:id="sHeb.2.14" n="Heb. 2.14">Quia ergo pueri communicaverunt carni, et sanguini, et ipse similiter participavit eisdem : ut per mortem destrueret eum qui habebat mortis imperium, id est, diabolum :</ab>
				<ab xml:id="sHeb.2.15" n="Heb. 2.15">et liberaret eos qui timore mortis per totam vitam obnoxii erant servituti.</ab>
				<ab xml:id="sHeb.2.16" n="Heb. 2.16">Nusquam enim angelos apprehendit, sed semen Abrahæ apprehendit.</ab>
				<ab xml:id="sHeb.2.17" n="Heb. 2.17">Unde debuit per omnia fratribus similari, ut misericors fieret, et fidelis pontifex ad Deum, ut repropitiaret delicta populi.</ab>
				<ab xml:id="sHeb.2.18" n="Heb. 2.18">In eo enim, in quo passus est ipse et tentatus, potens est et eis, qui tentantur, auxiliari.</ab>
				<ab xml:id="sHeb.3.1" n="Heb. 3.1">Unde, fratres sancti, vocationis cælestis participes, considerate Apostolum, et pontificem confessionis nostræ Jesum :</ab>
				<ab xml:id="sHeb.3.2" n="Heb. 3.2">qui fidelis est ei, qui fecit illum, sicut et Moyses in omni domo ejus.</ab>
				<ab xml:id="sHeb.3.3" n="Heb. 3.3">Amplioris enim gloriæ iste præ Moyse dignus est habitus, quanto ampliorem honorem habet domus, qui fabricavit illam.</ab>
				<ab xml:id="sHeb.3.4" n="Heb. 3.4">Omnis namque domus fabricatur ab aliquo : qui autem omnia creavit, Deus est.</ab>
				<ab xml:id="sHeb.3.5" n="Heb. 3.5">Et Moyses quidem fidelis erat in tota domo ejus tamquam famulus, in testimonium eorum, quæ dicenda erant :</ab>
				<ab xml:id="sHeb.3.6" n="Heb. 3.6">Christus vero tamquam filius in domo sua : quæ domus sumus nos, si fiduciam, et gloriam spei usque ad finem, firmam retineamus.</ab>
				<ab xml:id="sHeb.3.7" n="Heb. 3.7">Quapropter sicut dicit Spiritus Sanctus : Hodie si vocem ejus audieritis,</ab>
				<ab xml:id="sHeb.3.8" n="Heb. 3.8">nolite obdurare corda vestra, sicut in exacerbatione secundum diem tentationis in deserto</ab>
				<ab xml:id="sHeb.3.9" n="Heb. 3.9">ubi tentaverunt me patres vestri : probaverunt, et viderunt opera mea</ab>
				<ab xml:id="sHeb.3.10" n="Heb. 3.10">quadraginta annis : propter quod infensus fui generationi huic, et dixi : Semper errant corde. Ipsi autem non cognoverunt vias meas,</ab>
				<ab xml:id="sHeb.3.11" n="Heb. 3.11">sicut juravi in ira mea : Si introibunt in requiem meam.</ab>
				<ab xml:id="sHeb.3.12" n="Heb. 3.12">Videte fratres, ne forte sit in aliquo vestrum cor malum incredulitatis, discedendi a Deo vivo :</ab>
				<ab xml:id="sHeb.3.13" n="Heb. 3.13">sed adhortamini vosmetipsos per singulos dies, donec hodie cognominatur, ut non obduretur quis ex vobis fallacia peccati</ab>
				<ab xml:id="sHeb.3.14" n="Heb. 3.14">Participes enim Christi effecti sumus, si tamen initium substantiæ ejus usque ad finem firmum retineamus.</ab>
				<ab xml:id="sHeb.3.15" n="Heb. 3.15">Dum dicitur : Hodie si vocem ejus audieritis, nolite obdurare corda vestra, quemadmodum in illa exacerbatione.</ab>
				<ab xml:id="sHeb.3.16" n="Heb. 3.16">Quidam enim audientes exacerbaverunt : sed non universi qui profecti sunt ex Ægypto per Moysen</ab>
				<ab xml:id="sHeb.3.17" n="Heb. 3.17">Quibus autem infensus est quadraginta annis ? nonne illis qui peccaverunt, quorum cadavera prostrata sunt in deserto ?</ab>
				<ab xml:id="sHeb.3.18" n="Heb. 3.18">Quibus autem juravit non introire in requiem ipsius, nisi illis qui increduli fuerunt ?</ab>
				<ab xml:id="sHeb.3.19" n="Heb. 3.19">Et videmus, quia non potuerunt introire propter incredulitatem.</ab>
				<ab xml:id="sHeb.4.1" n="Heb. 4.1">Timeamus ergo ne forte relicta pollicitatione introëundi in requiem ejus, existimetur aliquis ex vobis deesse.</ab>
				<ab xml:id="sHeb.4.2" n="Heb. 4.2">Etenim et nobis nuntiatum est, quemadmodum et illis : sed non profuit illis sermo auditus, non admistus fidei ex iis quæ audierunt.</ab>
				<ab xml:id="sHeb.4.3" n="Heb. 4.3">Ingrediemur enim in requiem, qui credidimus : quemadmodum dixit : Sicut juravi in ira mea : Si introibunt in requiem meam : et quidem operibus ab institutione mundi perfectis.</ab>
				<ab xml:id="sHeb.4.4" n="Heb. 4.4">Dixit enim in quodam loco de die septima sic : Et requievit Deus die septima ab omnibus operibus suis.</ab>
				<ab xml:id="sHeb.4.5" n="Heb. 4.5">Et in isto rursum : Si introibunt in requiem meam.</ab>
				<ab xml:id="sHeb.4.6" n="Heb. 4.6">Quoniam ergo superest introire quosdam in illam, et ii, quibus prioribus annuntiatum est, non introierunt propter incredulitatem :</ab>
				<ab xml:id="sHeb.4.7" n="Heb. 4.7">iterum terminat diem quemdam, Hodie, in David dicendo, post tantum temporis, sicut supra dictum est : Hodie si vocem ejus audieritis, nolite obdurare corda vestra.</ab>
				<ab xml:id="sHeb.4.8" n="Heb. 4.8">Nam si eis Jesus requiem præstitisset, numquam de alia loqueretur, posthac, die.</ab>
				<ab xml:id="sHeb.4.9" n="Heb. 4.9">Itaque relinquitur sabbatismus populo Dei.</ab>
				<ab xml:id="sHeb.4.10" n="Heb. 4.10">Qui enim ingressus est in requiem ejus, etiam ipse requievit ab operibus suis, sicut a suis Deus.</ab>
				<ab xml:id="sHeb.4.11" n="Heb. 4.11">Festinemus ergo ingredi in illam requiem : ut ne in idipsum quis incidat incredulitatis exemplum.</ab>
				<ab xml:id="sHeb.4.12" n="Heb. 4.12">Vivus est enim sermo Dei, et efficax et penetrabilior omni gladio ancipiti : et pertingens usque ad divisionem animæ ac spiritus : compagum quoque ac medullarum, et discretor cogitationum et intentionum cordis.</ab>
				<ab xml:id="sHeb.4.13" n="Heb. 4.13">Et non est ulla creatura invisibilis in conspectu ejus : omnia autem nuda et aperta sunt oculis ejus, ad quem nobis sermo.</ab>
				<ab xml:id="sHeb.4.14" n="Heb. 4.14">Habentes ergo pontificem magnum qui penetravit cælos, Jesum Filium Dei, teneamus confessionem.</ab>
				<ab xml:id="sHeb.4.15" n="Heb. 4.15">Non enim habemus pontificem qui non possit compati infirmitatibus nostris : tentatum autem per omnia pro similitudine absque peccato.</ab>
				<ab xml:id="sHeb.4.16" n="Heb. 4.16">Adeamus ergo cum fiducia ad thronum gratiæ : ut misericordiam consequamur, et gratiam inveniamus in auxilio opportuno.</ab>
				<ab xml:id="sHeb.5.1" n="Heb. 5.1">Omnis namque pontifex ex hominibus assumptus, pro hominibus constituitur in iis quæ sunt ad Deum, ut offerat dona, et sacrificia pro peccatis :</ab>
				<ab xml:id="sHeb.5.2" n="Heb. 5.2">qui condolere possit iis qui ignorant et errant : quoniam et ipse circumdatus est infirmitate :</ab>
				<ab xml:id="sHeb.5.3" n="Heb. 5.3">et propterea debet, quemadmodum pro populo, ita etiam et pro semetipso offerre pro peccatis.</ab>
				<ab xml:id="sHeb.5.4" n="Heb. 5.4">Nec quisquam sumit sibi honorem, sed qui vocatur a Deo, tamquam Aaron.</ab>
				<ab xml:id="sHeb.5.5" n="Heb. 5.5">Sic et Christus non semetipsum clarificavit ut pontifex fieret : sed qui locutus est ad eum : Filius meus es tu, ego hodie genui te.</ab>
				<ab xml:id="sHeb.5.6" n="Heb. 5.6">Quemadmodum et in alio loco dicit : Tu es sacerdos in æternum, secundum ordinem Melchisedech.</ab>
				<ab xml:id="sHeb.5.7" n="Heb. 5.7">Qui in diebus carnis suæ preces, supplicationesque ad eum qui possit illum salvum facere a morte cum clamore valido, et lacrimis offerens, exauditus est pro sua reverentia.</ab>
				<ab xml:id="sHeb.5.8" n="Heb. 5.8">Et quidem cum esset Filius Dei, didicit ex iis, quæ passus est, obedientiam :</ab>
				<ab xml:id="sHeb.5.9" n="Heb. 5.9">et consummatus, factus est omnibus obtemperantibus sibi, causa salutis æternæ</ab>
				<ab xml:id="sHeb.5.10" n="Heb. 5.10">appellatus a Deo pontifex juxta ordinem Melchisedech.</ab>
				<ab xml:id="sHeb.5.11" n="Heb. 5.11">De quo nobis grandis sermo, et ininterpretabilis ad dicendum : quoniam imbecilles facti estis ad audiendum.</ab>
				<ab xml:id="sHeb.5.12" n="Heb. 5.12">Etenim cum deberetis magistri esse propter tempus, rursum indigetis ut vos doceamini quæ sint elementa exordii sermonum Dei : et facti estis quibus lacte opus sit, non solido cibo.</ab>
				<ab xml:id="sHeb.5.13" n="Heb. 5.13">Omnis enim, qui lactis est particeps, expers est sermonis justitiæ : parvulus enim est.</ab>
				<ab xml:id="sHeb.5.14" n="Heb. 5.14">Perfectorum autem est solidus cibus : eorum, qui pro consuetudine exercitatos habent sensus ad discretionem boni ac mali.</ab>
				<ab xml:id="sHeb.6.1" n="Heb. 6.1">Quapropter intermittentes inchoationis Christi sermonem, ad perfectiora feramur, non rursum jacientes fundamentum pœnitentiæ ab operibus mortuis, et fidei ad Deum,</ab>
				<ab xml:id="sHeb.6.2" n="Heb. 6.2">baptismatum doctrinæ, impositionis quoque manuum, ac resurrectionis mortuorum, et judicii æterni.</ab>
				<ab xml:id="sHeb.6.3" n="Heb. 6.3">Et hoc faciemus, si quidem permiserit Deus.</ab>
				<ab xml:id="sHeb.6.4" n="Heb. 6.4">Impossibile est enim eos qui semel sunt illuminati, gustaverunt etiam donum cæleste, et participes facti sunt Spiritus Sancti,</ab>
				<ab xml:id="sHeb.6.5" n="Heb. 6.5">gustaverunt nihilominus bonum Dei verbum, virtutesque sæculi venturi,</ab>
				<ab xml:id="sHeb.6.6" n="Heb. 6.6">et prolapsi sunt ; rursus renovari ad pœnitentiam, rursum crucifigentes sibimetipsis Filium Dei, et ostentui habentes.</ab>
				<ab xml:id="sHeb.6.7" n="Heb. 6.7">Terra enim sæpe venientem super se bibens imbrem, et generans herbam opportunam illis, a quibus colitur, accipit benedictionem a Deo :</ab>
				<ab xml:id="sHeb.6.8" n="Heb. 6.8">proferens autem spinas ac tribulos, reproba est, et maledicto proxima : cujus consummatio in combustionem.</ab>
				<ab xml:id="sHeb.6.9" n="Heb. 6.9">Confidimus autem de vobis dilectissimi meliora, et viciniora saluti : tametsi ita loquimur.</ab>
				<ab xml:id="sHeb.6.10" n="Heb. 6.10">Non enim injustus Deus, ut obliviscatur operis vestri, et dilectionis, quam ostendistis in nomine ipsius, qui ministrastis sanctis, et ministratis.</ab>
				<ab xml:id="sHeb.6.11" n="Heb. 6.11">Cupimus autem unumquemque vestrum eamdem ostentare sollicitudinem ad expletionem spei usque in finem :</ab>
				<ab xml:id="sHeb.6.12" n="Heb. 6.12">ut non segnes efficiamini, verum imitatores eorum, qui fide, et patientia hæreditabunt promissiones.</ab>
				<ab xml:id="sHeb.6.13" n="Heb. 6.13">Abrahæ namque promittens Deus, quoniam neminem habuit, per quem juraret, majorem, juravit per semetipsum,</ab>
				<ab xml:id="sHeb.6.14" n="Heb. 6.14">dicens : Nisi benedicens benedicam te, et multiplicans multiplicabo te.</ab>
				<ab xml:id="sHeb.6.15" n="Heb. 6.15">Et sic longanimiter ferens, adeptus est repromissionem.</ab>
				<ab xml:id="sHeb.6.16" n="Heb. 6.16">Homines enim per majorem sui jurant : et omnis controversiæ eorum finis, ad confirmationem, est juramentum.</ab>
				<ab xml:id="sHeb.6.17" n="Heb. 6.17">In quo abundantius volens Deus ostendere pollicitationis hæredibus, immobilitatem consilii sui, interposuit jusjurandum :</ab>
				<ab xml:id="sHeb.6.18" n="Heb. 6.18">ut per duas res immobiles, quibus impossibile est mentiri Deum, fortissimum solatium habeamus, qui confugimus ad tenendam propositam spem,</ab>
				<ab xml:id="sHeb.6.19" n="Heb. 6.19">quam sicut anchoram habemus animæ tutam ac firmam, et incedentem usque ad interiora velaminis,</ab>
				<ab xml:id="sHeb.6.20" n="Heb. 6.20">ubi præcursor pro nobis introivit Jesus, secundum ordinem Melchisedech pontifex factus in æternum.</ab>
				<ab xml:id="sHeb.7.1" n="Heb. 7.1">Hic enim Melchisedech, rex Salem, sacerdos Dei summi, qui obviavit Abrahæ regresso a cæde regum, et benedixit ei :</ab>
				<ab xml:id="sHeb.7.2" n="Heb. 7.2">cui et decimas omnium divisit Abraham : primum quidem qui interpretatur rex justitiæ : deinde autem et rex Salem, quod est, rex pacis,</ab>
				<ab xml:id="sHeb.7.3" n="Heb. 7.3">sine patre, sine matre, sine genealogia, neque initium dierum, neque finem vitæ habens, assimilatus autem Filio Dei, manet sacerdos in perpetuum.</ab>
				<ab xml:id="sHeb.7.4" n="Heb. 7.4">Intuemini autem quantus sit hic, cui et decimas dedit de præcipuis Abraham patriarcha.</ab>
				<ab xml:id="sHeb.7.5" n="Heb. 7.5">Et quidem de filiis Levi sacerdotium accipientes, mandatum habent decimas sumere a populo secundum legem, id est, a fratribus suis : quamquam et ipsi exierint de lumbis Abrahæ.</ab>
				<ab xml:id="sHeb.7.6" n="Heb. 7.6">Cujus autem generatio non annumeratur in eis, decimas sumpsit ab Abraham, et hunc, qui habebat repromissiones, benedixit.</ab>
				<ab xml:id="sHeb.7.7" n="Heb. 7.7">Sine ulla autem contradictione, quod minus est, a meliore benedicitur.</ab>
				<ab xml:id="sHeb.7.8" n="Heb. 7.8">Et hic quidem, decimas morientes homines accipiunt : ibi autem contestatur, quia vivit.</ab>
				<ab xml:id="sHeb.7.9" n="Heb. 7.9">Et (ut ita dictum sit) per Abraham, et Levi, qui decimas accepit, decimatus est :</ab>
				<ab xml:id="sHeb.7.10" n="Heb. 7.10">adhuc enim in lumbis patris erat, quando obviavit ei Melchisedech.</ab>
				<ab xml:id="sHeb.7.11" n="Heb. 7.11">Si ergo consummatio per sacerdotium Leviticum erat (populus enim sub ipso legem accepit) quid adhuc necessarium fuit secundum ordinem Melchisedech, alium surgere sacerdotem, et non secundum ordinem Aaron dici ?</ab>
				<ab xml:id="sHeb.7.12" n="Heb. 7.12">Translato enim sacerdotio, necesse est ut et legis translatio fiat.</ab>
				<ab xml:id="sHeb.7.13" n="Heb. 7.13">In quo enim hæc dicuntur, de alia tribu est, de qua nullus altari præsto fuit.</ab>
				<ab xml:id="sHeb.7.14" n="Heb. 7.14">Manifestum est enim quod ex Juda ortus sit Dominus noster : in qua tribu nihil de sacerdotibus Moyses locutus est.</ab>
				<ab xml:id="sHeb.7.15" n="Heb. 7.15">Et amplius adhuc manifestum est : si secundum similitudinem Melchisedech exsurgat alius sacerdos,</ab>
				<ab xml:id="sHeb.7.16" n="Heb. 7.16">qui non secundum legem mandati carnalis factus est, sed secundum virtutem vitæ insolubilis.</ab>
				<ab xml:id="sHeb.7.17" n="Heb. 7.17">Contestatur enim : Quoniam tu es sacerdos in æternum, secundum ordinem Melchisedech.</ab>
				<ab xml:id="sHeb.7.18" n="Heb. 7.18">Reprobatio quidem fit præcedentis mandati, propter infirmitatem ejus, et inutilitatem :</ab>
				<ab xml:id="sHeb.7.19" n="Heb. 7.19">nihil enim ad perfectum adduxit lex : introductio vero melioris spei, per quam proximamus ad Deum.</ab>
				<ab xml:id="sHeb.7.20" n="Heb. 7.20">Et quantum est non sine jurejurando (alii quidem sine jurejurando sacerdotes facti sunt,</ab>
				<ab xml:id="sHeb.7.21" n="Heb. 7.21">hic autem cum jurejurando per eum, qui dixit ad illum : Juravit Dominus, et non pœnitebit eum : tu es sacerdos in æternum) :</ab>
				<ab xml:id="sHeb.7.22" n="Heb. 7.22">in tantum melioris testamenti sponsor factus est Jesus.</ab>
				<ab xml:id="sHeb.7.23" n="Heb. 7.23">Et alii quidem plures facti sunt sacerdotes, idcirco quod morte prohiberentur permanere :</ab>
				<ab xml:id="sHeb.7.24" n="Heb. 7.24">hic autem eo quod maneat in æternum, sempiternum habet sacerdotium.</ab>
				<ab xml:id="sHeb.7.25" n="Heb. 7.25">Unde et salvare in perpetuum potest accedentes per semetipsum ad Deum : semper vivens ad interpellandum pro nobis.</ab>
				<ab xml:id="sHeb.7.26" n="Heb. 7.26">Talis enim decebat ut nobis esset pontifex, sanctus, innocens, impollutus, segregatus a peccatoribus, et excelsior cælis factus :</ab>
				<ab xml:id="sHeb.7.27" n="Heb. 7.27">qui non habet necessitatem quotidie, quemadmodum sacerdotes, prius pro suis delictis hostias offerre, deinde pro populi : hoc enim fecit semel, seipsum offerendo.</ab>
				<ab xml:id="sHeb.7.28" n="Heb. 7.28">Lex enim homines constituit sacerdotes infirmitatem habentes : sermo autem jurisjurandi, qui post legem est, Filium in æternum perfectum.</ab>
				<ab xml:id="sHeb.8.1" n="Heb. 8.1">Capitulum autem super ea quæ dicuntur : Talem habemus pontificem, qui consedit in dextera sedis magnitudinis in cælis,</ab>
				<ab xml:id="sHeb.8.2" n="Heb. 8.2">sanctorum minister, et tabernaculi veri, quod fixit Dominus, et non homo.</ab>
				<ab xml:id="sHeb.8.3" n="Heb. 8.3">Omnis enim pontifex ad offerendum munera, et hostias constituitur : unde necesse est et hunc habere aliquid, quod offerat.</ab>
				<ab xml:id="sHeb.8.4" n="Heb. 8.4">Si ergo esset super terram, nec esset sacerdos : cum essent qui offerent secundum legem munera,</ab>
				<ab xml:id="sHeb.8.5" n="Heb. 8.5">qui exemplari, et umbræ deserviunt cælestium. Sicut responsum est Moysi, cum consummaret tabernaculum : Vide (inquit) omnia facito secundum exemplar, quod tibi ostensum est in monte.</ab>
				<ab xml:id="sHeb.8.6" n="Heb. 8.6">Nunc autem melius sortitus est ministerium, quanto et melioris testamenti mediator est, quod in melioribus repromissionibus sancitum est.</ab>
				<ab xml:id="sHeb.8.7" n="Heb. 8.7">Nam si illud prius culpa vacasset, non utique secundi locus inquireretur.</ab>
				<ab xml:id="sHeb.8.8" n="Heb. 8.8">Vituperans enim eos dicit : Ecce dies venient, dicit Dominus : et consummabo super domum Israël, et super domum Juda, testamentum novum</ab>
				<ab xml:id="sHeb.8.9" n="Heb. 8.9">non secundum testamentum quod feci patribus eorum in die qua apprehendi manum eorum ut educerem illos de terra Ægypti : quoniam ipsi non permanserunt in testamento meo : et ego neglexi eos, dicit Dominus.</ab>
				<ab xml:id="sHeb.8.10" n="Heb. 8.10">Quia hoc est testamentum quod disponam domui Israël post dies illos, dicit Dominus : dando leges meas in mentem eorum, et in corde eorum superscribam eas : et ero eis in Deum, et ipsi erunt mihi in populum :</ab>
				<ab xml:id="sHeb.8.11" n="Heb. 8.11">et non docebit unusquisque proximum suum, et unusquisque fratrem suum, dicens : Cognosce Dominum : quoniam omnes scient me a minore usque ad majorem eorum :</ab>
				<ab xml:id="sHeb.8.12" n="Heb. 8.12">quia propitius ero iniquitatibus eorum, et peccatorum eorum jam non memorabor.</ab>
				<ab xml:id="sHeb.8.13" n="Heb. 8.13">Dicendo autem novum : veteravit prius. Quod autem antiquatur, et senescit, prope interitum est.</ab>
				<ab xml:id="sHeb.9.1" n="Heb. 9.1">Habuit quidem et prius justificationes culturæ, et Sanctum sæculare.</ab>
				<ab xml:id="sHeb.9.2" n="Heb. 9.2">Tabernaculum enim factum est primum, in quo erant candelabra, et mensa, et propositio panum, quæ dicitur Sancta.</ab>
				<ab xml:id="sHeb.9.3" n="Heb. 9.3">Post velamentum autem secundum, tabernaculum, quod dicitur Sancta sanctorum :</ab>
				<ab xml:id="sHeb.9.4" n="Heb. 9.4">aureum habens thuribulum, et arcam testamenti circumtectam ex omni parte auro, in qua urna aurea habens manna, et virga Aaron, quæ fronduerat, et tabulæ testamenti,</ab>
				<ab xml:id="sHeb.9.5" n="Heb. 9.5">superque eam erant cherubim gloriæ obumbrantia propitiatorium : de quibus non est modo dicendum per singula.</ab>
				<ab xml:id="sHeb.9.6" n="Heb. 9.6">His vero ita compositis, in priori quidem tabernaculo semper introibant sacerdotes, sacrificiorum officia consummantes :</ab>
				<ab xml:id="sHeb.9.7" n="Heb. 9.7">in secundo autem semel in anno solus pontifex non sine sanguine, quem offert pro sua et populi ignorantia :</ab>
				<ab xml:id="sHeb.9.8" n="Heb. 9.8">hoc significante Spiritu Sancto, nondum propalatam esse sanctorum viam, adhuc priore tabernaculo habente statum :</ab>
				<ab xml:id="sHeb.9.9" n="Heb. 9.9">quæ parabola est temporis instantis : juxta quam munera, et hostiæ offeruntur, quæ non possunt juxta conscientiam perfectum facere servientem, solummodo in cibis, et in potibus,</ab>
				<ab xml:id="sHeb.9.10" n="Heb. 9.10">et variis baptismatibus, et justitiis carnis usque ad tempus correctionis impositis.</ab>
				<ab xml:id="sHeb.9.11" n="Heb. 9.11">Christus autem assistens pontifex futurorum bonorum, per amplius et perfectius tabernaculum, non manufactum, id est, non hujus creationis :</ab>
				<ab xml:id="sHeb.9.12" n="Heb. 9.12">neque per sanguinem hircorum aut vitulorum, sed per proprium sanguinem introivit semel in Sancta, æterna redemptione inventa.</ab>
				<ab xml:id="sHeb.9.13" n="Heb. 9.13">Si enim sanguis hircorum et taurorum, et cinis vitulæ aspersus inquinatos sanctificat ad emundationem carnis :</ab>
				<ab xml:id="sHeb.9.14" n="Heb. 9.14">quanto magis sanguis Christi, qui per Spiritum Sanctum semetipsum obtulit immaculatum Deo, emundabit conscientiam nostram ab operibus mortuis, ad serviendum Deo viventi ?</ab>
				<ab xml:id="sHeb.9.15" n="Heb. 9.15">Et ideo novi testamenti mediator est : ut morte intercedente, in redemptionem earum prævaricationum, quæ erant sub priori testamento, repromissionem accipiant qui vocati sunt æternæ hæreditatis.</ab>
				<ab xml:id="sHeb.9.16" n="Heb. 9.16">Ubi enim testamentum est, mors necesse est intercedat testatoris.</ab>
				<ab xml:id="sHeb.9.17" n="Heb. 9.17">Testamentum enim in mortuis confirmatum est : alioquin nondum valet, dum vivit qui testatus est.</ab>
				<ab xml:id="sHeb.9.18" n="Heb. 9.18">Unde nec primum quidem sine sanguine dedicatum est.</ab>
				<ab xml:id="sHeb.9.19" n="Heb. 9.19">Lecto enim omni mandato legis a Moyse universo populo, accipiens sanguinem vitulorum et hircorum cum aqua, et lana coccinea, et hyssopo, ipsum quoque librum, et omnem populum aspersit,</ab>
				<ab xml:id="sHeb.9.20" n="Heb. 9.20">dicens : Hic sanguis testamenti, quod mandavit ad vos Deus.</ab>
				<ab xml:id="sHeb.9.21" n="Heb. 9.21">Etiam tabernaculum et omnia vasa ministerii sanguine similiter aspersit.</ab>
				<ab xml:id="sHeb.9.22" n="Heb. 9.22">Et omnia pene in sanguine secundum legem mundantur : et sine sanguinis effusione non fit remissio.</ab>
				<ab xml:id="sHeb.9.23" n="Heb. 9.23">Necesse est ergo exemplaria quidem cælestium his mundari : ipsa autem cælestia melioribus hostiis quam istis.</ab>
				<ab xml:id="sHeb.9.24" n="Heb. 9.24">Non enim in manufacta Sancta Jesus introivit exemplaria verorum : sed in ipsum cælum, ut appareat nunc vultui Dei pro nobis :</ab>
				<ab xml:id="sHeb.9.25" n="Heb. 9.25">neque ut sæpe offerat semetipsum, quemadmodum pontifex intrat in Sancta per singulos annos in sanguine alieno :</ab>
				<ab xml:id="sHeb.9.26" n="Heb. 9.26">alioquin oportebat eum frequenter pati ab origine mundi : nunc autem semel in consummatione sæculorum, ad destitutionem peccati, per hostiam suam apparuit.</ab>
				<ab xml:id="sHeb.9.27" n="Heb. 9.27">Et quemadmodum statutum est hominibus semel mori, post hoc autem judicium :</ab>
				<ab xml:id="sHeb.9.28" n="Heb. 9.28">sic et Christus semel oblatus est ad multorum exhaurienda peccata : secundo sine peccato apparebit exspectantibus se, in salutem.</ab>
				<ab xml:id="sHeb.10.1" n="Heb. 10.1">Umbram enim habens lex futurorum bonorum, non ipsam imaginem rerum : per singulos annos, eisdem ipsis hostiis quas offerunt indesinenter, numquam potest accedentes perfectos facere :</ab>
				<ab xml:id="sHeb.10.2" n="Heb. 10.2">alioquin cessassent offerri : ideo quod nullam haberent ultra conscientiam peccati, cultores semel mundati :</ab>
				<ab xml:id="sHeb.10.3" n="Heb. 10.3">sed in ipsis commemoratio peccatorum per singulos annos fit.</ab>
				<ab xml:id="sHeb.10.4" n="Heb. 10.4">Impossibile enim est sanguine taurorum et hircorum auferri peccata.</ab>
				<ab xml:id="sHeb.10.5" n="Heb. 10.5">Ideo ingrediens mundum dicit : Hostiam et oblationem noluisti : corpus autem aptasti mihi :</ab>
				<ab xml:id="sHeb.10.6" n="Heb. 10.6">holocautomata pro peccato non tibi placuerunt.</ab>
				<ab xml:id="sHeb.10.7" n="Heb. 10.7">Tunc dixi : Ecce venio : in capite libri scriptum est de me : Ut faciam, Deus, voluntatem tuam.</ab>
				<ab xml:id="sHeb.10.8" n="Heb. 10.8">Superius dicens : Quia hostias, et oblationes, et holocautomata pro peccato noluisti, nec placita sunt tibi, quæ secundum legem offeruntur,</ab>
				<ab xml:id="sHeb.10.9" n="Heb. 10.9">tunc dixi : Ecce venio, ut faciam, Deus, voluntatem tuam : aufert primum, ut sequens statuat.</ab>
				<ab xml:id="sHeb.10.10" n="Heb. 10.10">In qua voluntate sanctificati sumus per oblationem corporis Jesu Christi semel.</ab>
				<ab xml:id="sHeb.10.11" n="Heb. 10.11">Et omnis quidem sacerdos præsto est quotidie ministrans, et easdem sæpe offerens hostias, quæ numquam possunt auferre peccata :</ab>
				<ab xml:id="sHeb.10.12" n="Heb. 10.12">hic autem unam pro peccatis offerens hostiam, in sempiternum sedet in dextera Dei,</ab>
				<ab xml:id="sHeb.10.13" n="Heb. 10.13">de cetero exspectans donec ponantur inimici ejus scabellum pedum ejus.</ab>
				<ab xml:id="sHeb.10.14" n="Heb. 10.14">Una enim oblatione, consummavit in sempiternum sanctificatos.</ab>
				<ab xml:id="sHeb.10.15" n="Heb. 10.15">Contestatur autem nos et Spiritus Sanctus. Postquam enim dixit :</ab>
				<ab xml:id="sHeb.10.16" n="Heb. 10.16">Hoc autem testamentum, quod testabor ad illos post dies illos, dicit Dominus, dando leges meas in cordibus eorum, et in mentibus eorum superscribam eas :</ab>
				<ab xml:id="sHeb.10.17" n="Heb. 10.17">et peccatorum, et iniquitatum eorum jam non recordabor amplius.</ab>
				<ab xml:id="sHeb.10.18" n="Heb. 10.18">Ubi autem horum remissio : jam non est oblatio pro peccato.</ab>
				<ab xml:id="sHeb.10.19" n="Heb. 10.19">Habentes itaque, fratres, fiduciam in introitu sanctorum in sanguine Christi,</ab>
				<ab xml:id="sHeb.10.20" n="Heb. 10.20">quam initiavit nobis viam novam, et viventem per velamen, id est, carnem suam,</ab>
				<ab xml:id="sHeb.10.21" n="Heb. 10.21">et sacerdotem magnum super domum Dei :</ab>
				<ab xml:id="sHeb.10.22" n="Heb. 10.22">accedamus cum vero corde in plenitudine fidei, aspers1 Cor.a a conscientia mala, et ablut1 Cor.us aqua munda,</ab>
				<ab xml:id="sHeb.10.23" n="Heb. 10.23">teneamus spei nostræ confessionem indeclinabilem (fidelis enim est qui repromisit),</ab>
				<ab xml:id="sHeb.10.24" n="Heb. 10.24">et consideremus invicem in provocationem caritatis, et bonorum operum :</ab>
				<ab xml:id="sHeb.10.25" n="Heb. 10.25">non deserentes collectionem nostram, sicut consuetudinis est quibusdam, sed consolantes, et tanto magis quanto videritis appropinquantem diem.</ab>
				<ab xml:id="sHeb.10.26" n="Heb. 10.26">Voluntarie enim peccantibus nobis post acceptam notitiam veritatis, jam non relinquitur pro peccatis hostia,</ab>
				<ab xml:id="sHeb.10.27" n="Heb. 10.27">terribilis autem quædam exspectatio judicii, et ignis æmulatio, quæ consumptura est adversarios.</ab>
				<ab xml:id="sHeb.10.28" n="Heb. 10.28">Irritam quis faciens legem Moysi, sine ulla miseratione duobus vel tribus testibus moritur :</ab>
				<ab xml:id="sHeb.10.29" n="Heb. 10.29">quanto magis putatis deteriora mereri supplicia qui Filium Dei conculcaverit, et sanguinem testamenti pollutum duxerit, in quo sanctificatus est, et spiritui gratiæ contumeliam fecerit ?</ab>
				<ab xml:id="sHeb.10.30" n="Heb. 10.30">Scimus enim qui dixit : Mihi vindicta, et ego retribuam. Et iterum : Quia judicabit Dominus populum suum.</ab>
				<ab xml:id="sHeb.10.31" n="Heb. 10.31">Horrendum est incidere in manus Dei viventis.</ab>
				<ab xml:id="sHeb.10.32" n="Heb. 10.32">Rememoramini autem pristinos dies, in quibus illuminati, magnum certamen sustinuistis passionum :</ab>
				<ab xml:id="sHeb.10.33" n="Heb. 10.33">et in altero quidem opprobriis et tribulationibus spectaculum facti : in altero autem socii taliter conversantium effecti.</ab>
				<ab xml:id="sHeb.10.34" n="Heb. 10.34">Nam et vinctis compassi estis, et rapinam bonorum vestrorum cum gaudio suscepistis, cognoscentes vos habere meliorem et manentem substantiam.</ab>
				<ab xml:id="sHeb.10.35" n="Heb. 10.35">Nolite itaque amittere confidentiam vestram, quæ magnam habet remunerationem.</ab>
				<ab xml:id="sHeb.10.36" n="Heb. 10.36">Patientia enim vobis necessaria est : ut voluntatem Dei facientes, reportetis promissionem.</ab>
				<ab xml:id="sHeb.10.37" n="Heb. 10.37">Adhuc enim modicum aliquantulum, qui venturus est, veniet, et non tardabit.</ab>
				<ab xml:id="sHeb.10.38" n="Heb. 10.38">Justus autem meus ex fide vivit : quod si subtraxerit se, non placebit animæ meæ.</ab>
				<ab xml:id="sHeb.10.39" n="Heb. 10.39">Nos autem non sumus subtractionis filii in perditionem, sed fidei in acquisitionem animæ.</ab>
				<ab xml:id="sHeb.11.1" n="Heb. 11.1">Est autem fides sperandarum substantia rerum, argumentum non apparentium.</ab>
				<ab xml:id="sHeb.11.2" n="Heb. 11.2">In hac enim testimonium consecuti sunt senes.</ab>
				<ab xml:id="sHeb.11.3" n="Heb. 11.3">Fide intelligimus aptata esse sæcula verbo Dei : ut ex invisibilibus visibilia fierent.</ab>
				<ab xml:id="sHeb.11.4" n="Heb. 11.4">Fide plurimam hostiam Abel, quam Cain, obtulit Deo, per quam testimonium consecutus est esse justus, testimonium perhibente muneribus ejus Deo, et per illam defunctus adhuc loquitur.</ab>
				<ab xml:id="sHeb.11.5" n="Heb. 11.5">Fide Henoch translatus est ne videret mortem, et non inveniebatur, quia transtulit illum Deus : ante translationem enim testimonium habuit placuisse Deo.</ab>
				<ab xml:id="sHeb.11.6" n="Heb. 11.6">Sine fide autem impossibile est placere Deo. Credere enim oportet accedentem ad Deum quia est, et inquirentibus se remunerator sit.</ab>
				<ab xml:id="sHeb.11.7" n="Heb. 11.7">Fide Noë responso accepto de iis quæ adhuc non videbantur, metuens aptavit arcam in salutem domus suæ, per quam damnavit mundum : et justitiæ, quæ per fidem est, hæres est institutus.</ab>
				<ab xml:id="sHeb.11.8" n="Heb. 11.8">Fide qui vocatur Abraham obedivit in locum exire, quem accepturus erat in hæreditatem : et exiit, nesciens quo iret.</ab>
				<ab xml:id="sHeb.11.9" n="Heb. 11.9">Fide demoratus est in terra repromissionis, tamquam in aliena, in casulis habitando cum Isaac et Jacob cohæredibus repromissionis ejusdem.</ab>
				<ab xml:id="sHeb.11.10" n="Heb. 11.10">Exspectabat enim fundamenta habentem civitatem : cujus artifex et conditor Deus.</ab>
				<ab xml:id="sHeb.11.11" n="Heb. 11.11">Fide et ipsa Sara sterilis virtutem in conceptionem seminis accepit, etiam præter tempus ætatis : quoniam fidelem credidit esse eum qui repromiserat</ab>
				<ab xml:id="sHeb.11.12" n="Heb. 11.12">Propter quod et ab uno orti sunt (et hoc emortuo) tamquam sidera cæli in multitudinem, et sicut arena, quæ est ad oram maris, innumerabilis.</ab>
				<ab xml:id="sHeb.11.13" n="Heb. 11.13">Juxta fidem defuncti sunt omnes isti, non acceptis repromissionibus, sed a longe eas aspicientes, et salutantes, et confitentes quia peregrini et hospites sunt super terram.</ab>
				<ab xml:id="sHeb.11.14" n="Heb. 11.14">Qui enim hæc dicunt, significant se patriam inquirere.</ab>
				<ab xml:id="sHeb.11.15" n="Heb. 11.15">Et si quidem ipsius meminissent de qua exierunt, habebant utique tempus revertendi :</ab>
				<ab xml:id="sHeb.11.16" n="Heb. 11.16">nunc autem meliorem appetunt, id est, cælestem. Ideo non confunditur Deus vocari Deus eorum : paravit enim illis civitatem.</ab>
				<ab xml:id="sHeb.11.17" n="Heb. 11.17">Fide obtulit Abraham Isaac, cum tentaretur, et unigenitum offerebat, qui susceperat repromissiones :</ab>
				<ab xml:id="sHeb.11.18" n="Heb. 11.18">ad quem dictum est : Quia in Isaac vocabitur tibi semen :</ab>
				<ab xml:id="sHeb.11.19" n="Heb. 11.19">arbitrans quia et a mortuis suscitare potens est Deus : unde eum et in parabolam accepit.</ab>
				<ab xml:id="sHeb.11.20" n="Heb. 11.20">Fide et de futuris benedixit Isaac Jacob et Esau.</ab>
				<ab xml:id="sHeb.11.21" n="Heb. 11.21">Fide Jacob, moriens, singulos filiorum Joseph benedixit : et adoravit fastigium virgæ ejus</ab>
				<ab xml:id="sHeb.11.22" n="Heb. 11.22">Fide Joseph, moriens, de profectione filiorum Israël memoratus est, et de ossibus suis mandavit.</ab>
				<ab xml:id="sHeb.11.23" n="Heb. 11.23">Fide Moyses, natus, occultatus est mensibus tribus a parentibus suis, eo quod vidissent elegantem infantem, et non timuerunt regis edictum.</ab>
				<ab xml:id="sHeb.11.24" n="Heb. 11.24">Fide Moyses grandis factus negavit se esse filium filiæ Pharaonis,</ab>
				<ab xml:id="sHeb.11.25" n="Heb. 11.25">magis eligens affligi cum populo Dei, quam temporalis peccati habere jucunditatem,</ab>
				<ab xml:id="sHeb.11.26" n="Heb. 11.26">majores divitias æstimans thesauro Ægyptiorum, improperium Christi : aspiciebat enim in remunerationem.</ab>
				<ab xml:id="sHeb.11.27" n="Heb. 11.27">Fide reliquit Ægyptum, non veritus animositatem regis : invisibilem enim tamquam videns sustinuit.</ab>
				<ab xml:id="sHeb.11.28" n="Heb. 11.28">Fide celebravit Pascha, et sanguinis effusionem : ne qui vastabat primitiva, tangeret eos.</ab>
				<ab xml:id="sHeb.11.29" n="Heb. 11.29">Fide transierunt mare Rubrum tamquam per aridam terram : quod experti Ægyptii, devorati sunt.</ab>
				<ab xml:id="sHeb.11.30" n="Heb. 11.30">Fide muri Jericho corruerunt, circuitu dierum septem.</ab>
				<ab xml:id="sHeb.11.31" n="Heb. 11.31">Fide Rahab meretrix non periit cum incredulis, excipiens exploratores cum pace.</ab>
				<ab xml:id="sHeb.11.32" n="Heb. 11.32">Et quid adhuc dicam ? deficiet enim me tempus enarrantem de Gedeon, Barac, Samson, Jephte, David, Samuel, et prophetis :</ab>
				<ab xml:id="sHeb.11.33" n="Heb. 11.33">qui per fidem vicerunt regna, operati sunt justitiam, adepti sunt repromissiones, obturaverunt ora leonum,</ab>
				<ab xml:id="sHeb.11.34" n="Heb. 11.34">extinxerunt impetum ignis, effugerunt aciem gladii, convaluerunt de infirmitate, fortes facti sunt in bello, castra verterunt exterorum :</ab>
				<ab xml:id="sHeb.11.35" n="Heb. 11.35">acceperunt mulieres de resurrectione mortuos suos : alii autem distenti sunt non suscipientes redemptionem ut meliorem invenirent resurrectionem.</ab>
				<ab xml:id="sHeb.11.36" n="Heb. 11.36">Alii vero ludibria, et verbera experti, insuper et vincula, et carceres :</ab>
				<ab xml:id="sHeb.11.37" n="Heb. 11.37">lapidati sunt, secti sunt, tentati sunt, in occisione gladii mortui sunt, circuierunt in melotis, in pellibus caprinis, egentes, angustiati, afflicti :</ab>
				<ab xml:id="sHeb.11.38" n="Heb. 11.38">quibus dignus non erat mundus : in solitudinibus errantes, in montibus, in speluncis, et in cavernis terræ.</ab>
				<ab xml:id="sHeb.11.39" n="Heb. 11.39">Et hi omnes testimonio fidei probati, non acceperunt repromissionem,</ab>
				<ab xml:id="sHeb.11.40" n="Heb. 11.40">Deo pro nobis melius aliquid providente, ut non sine nobis consummarentur.</ab>
				<ab xml:id="sHeb.12.1" n="Heb. 12.1">Ideoque et nos tantam habentes impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen :</ab>
				<ab xml:id="sHeb.12.2" n="Heb. 12.2">aspicientes in auctorem fidei, et consummatorem Jesum, qui proposito sibi gaudio sustinuit crucem, confusione contempta, atque in dextera sedis Dei sedet.</ab>
				<ab xml:id="sHeb.12.3" n="Heb. 12.3">Recogitate enim eum qui talem sustinuit a peccatoribus adversum semetipsum contradictionem : ut ne fatigemini, animis vestris deficientes.</ab>
				<ab xml:id="sHeb.12.4" n="Heb. 12.4">Nondum enim usque ad sanguinem restitistis, adversus peccatum repugnantes :</ab>
				<ab xml:id="sHeb.12.5" n="Heb. 12.5">et obliti estis consolationis, quæ vobis tamquam filiis loquitur, dicens : Fili mi, noli negligere disciplinam Domini : neque fatigeris dum ab eo argueris.</ab>
				<ab xml:id="sHeb.12.6" n="Heb. 12.6">Quem enim diligit Dominus, castigat : flagellat autem omnem filium, quem recipit.</ab>
				<ab xml:id="sHeb.12.7" n="Heb. 12.7">In disciplina perseverate. Tamquam filiis vobis offert se Deus : quis enim filius, quem non corripit pater ?</ab>
				<ab xml:id="sHeb.12.8" n="Heb. 12.8">quod si extra disciplinam estis, cujus participes facti sunt omnes : ergo adulteri, et non filii estis.</ab>
				<ab xml:id="sHeb.12.9" n="Heb. 12.9">Deinde patres quidem carnis nostræ, eruditores habuimus, et reverebamur eos, non multo magis obtemperabimus Patri spirituum, et vivemus ?</ab>
				<ab xml:id="sHeb.12.10" n="Heb. 12.10">Et illi quidem in tempore paucorum dierum, secundum voluntatem suam erudiebant nos : hic autem ad id quod utile est in recipiendo sanctificationem ejus.</ab>
				<ab xml:id="sHeb.12.11" n="Heb. 12.11">Omnis autem disciplina in præsenti quidem videtur non esse gaudii, sed mœroris : postea autem fructum pacatissimum exercitatis per eam, reddet justitiæ</ab>
				<ab xml:id="sHeb.12.12" n="Heb. 12.12">Propter quod remissas manus, et soluta genua erigite,</ab>
				<ab xml:id="sHeb.12.13" n="Heb. 12.13">et gressus rectos facite pedibus vestris : ut non claudicans quis erret, magis autem sanetur.</ab>
				<ab xml:id="sHeb.12.14" n="Heb. 12.14">Pacem sequimini cum omnibus, et sanctimoniam, sine qua nemo videbit Deum :</ab>
				<ab xml:id="sHeb.12.15" n="Heb. 12.15">contemplantes nequis desit gratiæ Dei : ne qua radix amaritudinis sursum germinans impediat, et per illam inquinentur multi.</ab>
				<ab xml:id="sHeb.12.16" n="Heb. 12.16">Ne quis fornicator, aut profanus ut Esau : qui propter unam escam vendidit primitiva sua :</ab>
				<ab xml:id="sHeb.12.17" n="Heb. 12.17">scitote enim quoniam et postea cupiens hæreditare benedictionem, reprobatus est : non enim invenit pœnitentiæ locum, quamquam cum lacrimis inquisisset eam.</ab>
				<ab xml:id="sHeb.12.18" n="Heb. 12.18">Non enim accessistis ad tractabilem montem, et accensibilem ignem, et turbinem, et caliginem, et procellam,</ab>
				<ab xml:id="sHeb.12.19" n="Heb. 12.19">et tubæ sonum, et vocem verborum, quam qui audierunt, excusaverunt se, ne eis fieret verbum.</ab>
				<ab xml:id="sHeb.12.20" n="Heb. 12.20">Non enim portabant quod dicebatur : Et si bestia tetigerit montem, lapidabitur.</ab>
				<ab xml:id="sHeb.12.21" n="Heb. 12.21">Et ita terribile erat quod videbatur. Moyses dixit : Exterritus sum, et tremebundus.</ab>
				<ab xml:id="sHeb.12.22" n="Heb. 12.22">Sed accessistis ad Sion montem, et civitatem Dei viventis, Jerusalem cælestem, et multorum millium angelorum frequentiam</ab>
				<ab xml:id="sHeb.12.23" n="Heb. 12.23">et ecclesiam primitivorum, qui conscripti sunt in cælis, et judicem omnium Deum, et spiritus justorum perfectorum,</ab>
				<ab xml:id="sHeb.12.24" n="Heb. 12.24">et testamenti novi mediatorem Jesum, et sanguinis aspersionem melius loquentem quam Abel.</ab>
				<ab xml:id="sHeb.12.25" n="Heb. 12.25">Videte ne recusetis loquentem. Si enim illi non effugerunt, recusantes eum, qui super terram loquebatur : multo magis nos, qui de cælis loquentem nobis avertimus.</ab>
				<ab xml:id="sHeb.12.26" n="Heb. 12.26">Cujus vox movit terram tunc : nunc autem repromittit, dicens : Adhuc semel, et ego movebo non solum terram, sed et cælum.</ab>
				<ab xml:id="sHeb.12.27" n="Heb. 12.27">Quod autem, Adhuc semel, dicit : declarat mobilium translationem tamquam factorum, ut maneant ea quæ sunt immobilia.</ab>
				<ab xml:id="sHeb.12.28" n="Heb. 12.28">Itaque regnum immobile suscipientes, habemus gratiam : per quam serviamus placentes Deo, cum metu et reverentia.</ab>
				<ab xml:id="sHeb.12.29" n="Heb. 12.29">Etenim Deus noster ignis consumens est.</ab>
				<ab xml:id="sHeb.13.1" n="Heb. 13.1">Caritas fraternitatis maneat in vobis,</ab>
				<ab xml:id="sHeb.13.2" n="Heb. 13.2">et hospitalitatem nolite oblivisci : per hanc enim latuerunt quidam, angelis hospitio receptis.</ab>
				<ab xml:id="sHeb.13.3" n="Heb. 13.3">Mementote vinctorum, tamquam simul vincti : et laborantium, tamquam et ipsi in corpore morantes.</ab>
				<ab xml:id="sHeb.13.4" n="Heb. 13.4">Honorabile connubium in omnibus, et thorus immaculatus. Fornicatores enim, et adulteros judicabit Deus.</ab>
				<ab xml:id="sHeb.13.5" n="Heb. 13.5">Sint mores sine avaritia, contenti præsentibus : ipse enim dixit : Non te deseram, neque derelinquam :</ab>
				<ab xml:id="sHeb.13.6" n="Heb. 13.6">ita ut confidenter dicamus : Dominus mihi adjutor : non timebo quid faciat mihi homo.</ab>
				<ab xml:id="sHeb.13.7" n="Heb. 13.7">Mementote præpositorum vestrorum, qui vobis locuti sunt verbum Dei : quorum intuentes exitum conversationis, imitamini fidem.</ab>
				<ab xml:id="sHeb.13.8" n="Heb. 13.8">Jesus Christus heri, et hodie : ipse et in sæcula.</ab>
				<ab xml:id="sHeb.13.9" n="Heb. 13.9">Doctrinis variis et peregrinis nolite abduci. Optimum est enim gratia stabilire cor, non escis : quæ non profuerunt ambulantibus in eis.</ab>
				<ab xml:id="sHeb.13.10" n="Heb. 13.10">Habemus altare, de quo edere non habent potestatem, qui tabernaculo deserviunt.</ab>
				<ab xml:id="sHeb.13.11" n="Heb. 13.11">Quorum enim animalium infertur sanguis pro peccato in Sancta per pontificem, horum corpora cremantur extra castra.</ab>
				<ab xml:id="sHeb.13.12" n="Heb. 13.12">Propter quod et Jesus, ut sanctificaret per suum sanguinem populum, extra portam passus est.</ab>
				<ab xml:id="sHeb.13.13" n="Heb. 13.13">Exeamus igitur ad eum extra castra, improperium ejus portantes.</ab>
				<ab xml:id="sHeb.13.14" n="Heb. 13.14">Non enim habemus hic manentem civitatem, sed futuram inquirimus</ab>
				<ab xml:id="sHeb.13.15" n="Heb. 13.15">Per ipsum ergo offeramus hostiam laudis semper Deo, id est, fructum labiorum confitentium nomini ejus.</ab>
				<ab xml:id="sHeb.13.16" n="Heb. 13.16">Beneficentiæ autem et communionis nolite oblivisci : talibus enim hostiis promeretur Deus.</ab>
				<ab xml:id="sHeb.13.17" n="Heb. 13.17">Obedite præpositis vestris, et subjacete eis. Ipsi enim pervigilant quasi rationem pro animabus vestris reddituri, ut cum gaudio hoc faciant, et non gementes : hoc enim non expedit vobis.</ab>
				<ab xml:id="sHeb.13.18" n="Heb. 13.18">Orate pro nobis : confidimus enim quia bonam conscientiam habemus in omnibus bene volentes conversari.</ab>
				<ab xml:id="sHeb.13.19" n="Heb. 13.19">Amplius autem deprecor vos hoc facere, quo celerius restituar vobis.</ab>
				<ab xml:id="sHeb.13.20" n="Heb. 13.20">Deus autem pacis, qui eduxit de mortuis pastorem magnum ovium, in sanguine testamenti æterni, Dominum nostrum Jesum Christum,</ab>
				<ab xml:id="sHeb.13.21" n="Heb. 13.21">aptet vos in omni bono, ut faciatis ejus voluntatem : faciens in vobis quod placeat coram se per Jesum Christum : cui est gloria in sæcula sæculorum. Amen.</ab>
				<ab xml:id="sHeb.13.22" n="Heb. 13.22">Rogo autem vos fratres, ut sufferatis verbum solatii. Etenim perpaucis scripsi vobis.</ab>
				<ab xml:id="sHeb.13.23" n="Heb. 13.23">Cognoscite fratrem nostrum Timotheum dimissum : cum quo (si celerius venerit) videbo vos</ab>
				<ab xml:id="sHeb.13.24" n="Heb. 13.24">Salutate omnes præpositos vestros, et omnes sanctos. Salutant vos de Italia fratres.</ab>
				<ab xml:id="sHeb.13.25" n="Heb. 13.25">Gratia cum omnibus vobis. Amen.</ab>
 			</div>
		</body>
	</text>
</TEI>